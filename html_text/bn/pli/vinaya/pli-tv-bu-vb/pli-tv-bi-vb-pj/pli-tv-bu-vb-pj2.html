<!DOCTYPE html>
<html>
<head>
<meta charset='UTF-8'>
<meta name='author' content='ভদন্ত বুদ্ধবংশ ভিক্ষু'>
<title></title>
</head>
<body>
<article id='pli-tv-bu-vb-pj2' lang='bn'>
<header>
<ul>
<li class='division'>বিনয়পিটকে</li>
<li>পারাজিকা অধ্যায়</li>
</ul>
<h1>২. দ্বিতীয় পারাজিকা</h1>
</header>
<h2>স্থান : রাজগৃহ</h2>
<p><a class='msdiv' id='msdiv84'></a>সে সময়ে বুদ্ধ ভগবান রাজগৃহ-সমীপে গিজ্ঝাকূট পর্বতে অবস্থান করছিলেন। তখন কিছুসংখ্যক সাংদৃষ্টিকপরায়ণ, পরম বন্ধুভাবাপন্ন ভিক্ষু ঋষিগিলির পার্শ্বে তৃণকুটির নির্মাণ করে বর্ষাবাস যাপন করছিলেন। কুম্ভকারপুত্র আয়ুষ্মান ধনিয়ও তৃণকুটির নির্মাণ করে বর্ষাবাস যাপন করছিলেন। অতঃপর সেই ভিক্ষুগণ তিন মাস বর্ষাবাস শেষ করে তৃণকুটিরগুলো ভেঙে তৃণ ও কাষ্ঠ যথাস্থানে সামলিয়ে রেখে জনপদে বিচরণের নিমিত্তে প্রস্থান করলেন। কুম্ভকারপুত্র আয়ুষ্মান ধনিয় সেই স্থানেই বর্ষা, হেমন্ত ও গ্রীষ্মঋতু পর্যন্ত অবস্থান করলেন। অনন্তর কুম্ভকারপুত্র আয়ুষ্মান ধনিয় গ্রামে পিণ্ডার্থে প্রবেশ করলে তৃণ ও কাষ্ঠ সংগ্রহকারীরা তৃণকুটিরটি ভেঙে তৃণ ও কাষ্ঠ আহরণ করে নিয়ে গেল। দ্বিতীয়বারও কুম্ভকারপুত্র আয়ুষ্মান ধনিয় তৃণ ও কাষ্ঠ সংগ্রহ করে নিজে তৃণকুটির তৈরি করলেন। দ্বিতীয়বারও কুম্ভকারপুত্র আয়ুষ্মান ধনিয় গ্রামে পিণ্ডার্থে প্রবেশ করলে তৃণ ও কাষ্ঠ সংগ্রহকারীরা তৃণকুটিরটি ভেঙে তৃণ ও কাষ্ঠ আহরণ করে নিয়ে গেল। তৃতীয়বারও কুম্ভকার পুত্র আয়ুষ্মান ধনিয় তৃণ এবং কাষ্ঠ সংগ্রহ করে নিজেই তৃণকুটির নির্মাণ করলেন। তৃতীয়বারও কুম্ভকারপুত্র আয়ুষ্মান ধনিয় গ্রামে পিণ্ডার্থে প্রবেশ করলে তৃণ ও কাষ্ঠ সংগ্রহকারীরা কুটিরটি ভেঙে তৃণ ও কাঠ সংগ্রহ করে নিয়ে গেল। অতঃপর কুম্ভকারপুত্র আয়ুষ্মান ধনিয়ের এরূপ চিন্তা উদয় হলো যে, “আমি গ্রামে পিণ্ডার্থে প্রবেশ করলে তৃণ ও কাষ্ঠ সংগ্রহকারীদের দ্বারা আমার তৃণ কুটিরটি ভেঙে তৃণ ও কাঠ সংগ্রহ করে তৃতীয়বারও নিয়ে যাওয়া হয়েছে। আমি আমার আচার্য হতে পরিশুদ্ধ শিল্প ‘কুম্ভকার কর্মে’ পরিপূর্ণরূপে সুশিক্ষা অর্জন করেছি। নিশ্চয় আমি নিজেই মৃত্তিকা মর্দন করে সর্বমৃত্তিকাময় কুটির নির্মাণ করতে পারব।” অতঃপর কুম্ভকারপুত্র আয়ুষ্মান ধনিয় তৃণ, কাষ্ঠ ও গোময়াদি সংগ্রহ করে নিজেই মৃত্তিকা মর্দন করে সর্বমৃত্তিকাময় কুটির নির্মাণ করলেন। এবং সেই কুটিরটি পুড়ালেন । নির্মিত কুটিরটি দেখতে অভিরূপা, দর্শনীয়া, প্রাসাদিকা এবং লোহিত বর্ণের হলো; দেখতে ‘ইন্দ্রগোপক সদৃশ’। বায়ু প্রবাহিত হলে, সেই কুটির হতে সর্বদা ‘কিঙ্কণিক’ শব্দের ন্যায় শব্দ ঘোষিত হত।</p>
<p><a class='msdiv' id='msdiv85'></a>অনন্তর ভগবান কিছুসংখ্যক ভিক্ষুদের সঙ্গে গৃধ্রকূট পর্বত হতে অবতরণের সময় অভিরূপা, দর্শনীয়া, প্রসাদিকা এবং লোহিত বর্ণের সেই কুটির দেখলেন। দেখে ভগবান ভিক্ষুদেরকে আহ্বান করে জিজ্ঞেস করলেন, “হে ভিক্ষুগণ, অভিরূপা, দর্শনীয়া, প্রাসাদিকা এবং লোহিত বর্ণের; দেখতে যেন ইন্দ্রগোপকের ন্যায়, এটি কী?” তখন সেই ভিক্ষুগণ ভগবানকে এই বিষয়ে প্রকাশ করলেন, ভগবান এটি অত্যন্ত বিগর্হিত বলে প্রকাশ করলেন, “হে ভিক্ষুগণ, এটি সেই মোঘপুরুষের (মূর্খের) পক্ষে অননুরূপ, অনুপযোগী, অপ্রতিরূপ, অশ্রমণোচিত, অবিহিত এবং অকরণীয় কার্য হয়েছে। ভিক্ষুগণ, কেন সেই মোঘপুরুষ সর্বমৃত্তিকাময় কুটির নির্মাণ করেছে? এটি সেই মোঘপুরুষের পক্ষে প্রাণীদের প্রতি দয়া, অনুকম্পা ও অহিংসা প্রদর্শন করা মোটেও হয় নাই। যাও, ভিক্ষুগণ, কুটিরটি ভেঙে দাও। যাতে পরবর্তীকালে যারা বুদ্ধশাসনে আসবে, তারা যেন তার অনুকরণ করে প্রাণীদের দুঃখোৎপাদন করতে না পারে। হে ভিক্ষুগণ, তোমরা সর্বমৃত্তিকাময় কুটির নির্মাণ করতে পারবে না। যে করবে তার ‘দুক্কট’ অপরাধ হবে।” “হ্যাঁ ভন্তে” বলে সেই ভিক্ষুগণ ভগবানের বাক্যে সম্মতি জ্ঞাপন করে, যেখানে সেই কুটির সেখানে গেলেন। গিয়ে সেই কুটিরটি ভাঙতে লাগলেন। তখন কুম্ভকারপুত্র আয়ুষ্মান ধনিয় সেই ভিক্ষুদেরকে এরূপ জিজ্ঞেস করলেন, “আবুসোগণ, কী কারণে আপনারা আমার কুটিরটি ভাঙছেন?” “আবুসো, ভগবানই নির্দেশ করেছেন।” “যদি ধর্মস্বামী (বুদ্ধ) ভাঙতে অনুজ্ঞা দেন, তাহলে আবুসোগণ, ভাঙতে পারেন।”</p>
<p><a class='msdiv' id='msdiv86'></a>অতঃপর কুম্ভকারপুত্র আয়ুষ্মান ধনিয়ের মনে এরূপ চিন্তা উদয় হলো : “আমি গ্রামে পিণ্ডার্থে প্রবেশ করলে তৃণ ও কাষ্ঠ সংগ্রহকারীদের দ্বারা আমার কুটিরটি ভেঙে তৃণ ও কাঠ আহরণ করে নিয়ে যাওয়া হয়েছে। এখন আবার আমার দ্বারা সর্বমৃত্তিকাময় যে কুটির কৃত হয়েছে সেটিও ভগবানের নির্দেশে ভেঙে দেয়া হচ্ছে। দারুগৃহে (কাঠের কারখানায়) আমার পরম মিত্র গণক (হিসাবরক্ষক) আছেন। নিশ্চয় আমি, দারুগৃহে গিয়ে আমার মিত্র গণক হতে কাঠ যাচ্ঞা করে কাঠের কুটির তৈরি করতে পারব।”</p>
<p>অতঃপর কুম্ভকারপুত্র আয়ুষ্মান ধনিয় যেখানে দারুগৃহ সেখানে উপস্থিত হয়ে গণককে এরূপ বললেন, “বন্ধু, আমি গ্রামে পিণ্ডার্থে প্রবেশ করলে তৃণ কুটিরটি ভেঙে তৃণ ও কাঠ আহরণ করে নিয়ে যাওয়াতে আমি সর্বমৃত্তিকাময় যেই কুটির তৈরি করেছিলাম, সেটিও ভগবানের আদেশে ভেঙে দেওয়া হয়েছে। বন্ধু, আমার কাঠের কুটির তৈরি করার ইচ্ছা হয়েছে; আমাকে কাঠ দাও।” “ভন্তে, দারুগৃহে আর্যকে দেয়ার মতো তেমন কোনো কাঠ নাই। ‘তবে ভন্তে, রাজা বিপদাপন্ন অবস্থায় ব্যবহার করার জন্যে ও নগর সংস্করণার্থে কিছু কাঠ আছে। যদি মহারাজ অনুমতি প্রদান করেন, তাহলে ভন্তে, আপনি কাঠ নিয়ে যেতে পারবেন।” “বন্ধু, রাজা তো আমাকে অনুমতি দিয়েছেন।”</p>
<p>তখন দারুগৃহের গণকের মনে এরূপ চিন্তা উদয় হলো : “এই শাক্যপুত্রীয় শ্রমণগণ ধর্মচারী, শমচারী (শান্তিপ্রিয়), ব্রহ্মচারী, সত্যবাদী, শীলবান এবং কল্যাণধর্ম আচরণকারী। রাজাও এঁদের প্রতি অতিপ্রসন্ন। যা দেওয়া হয় নাই, তা দেয়া হয়েছে বলা এঁদের পক্ষে অসম্ভব।” তখন দারুগৃহের গণক কুম্ভকারপুত্র আয়ুষ্মান ধনিয়কে এরূপ বললেন, “ভন্তে, কাঠ নিয়ে যান।” এরূপ অনুমতি পেয়ে কুম্ভকারপুত্র আয়ুষ্মান ধনিয় সেই কাঠসমূহ খণ্ড খণ্ড করে ছেদন করিয়ে শকটে বোঝাই করে নিয়ে গিয়ে কাঠের কুটির নির্মাণ করলেন।</p>
<p><a class='msdiv' id='msdiv87'></a>অনন্তর মগধের মহামাত্য বর্ষাকার ব্রাহ্মণ রাজগৃহে কর্ম তদারকের নিমিত্তে যেখানে দারুগৃহের গণক, সেখানে উপস্থিত হলেন; উপস্থিত হয়ে গণককে এরূপ জিজ্ঞাসা করলেন, “ভণে, রাজার বিপদাপন্ন অবস্থায় ব্যবহারের নিমিত্তে এবং নগর প্রতিসংস্করণার্থে যেই কাঠগুলো ছিল, সেই কাঠগুলো কোথায়?” “প্রভু, সেই কাঠগুলো আমি আর্য কুম্ভকারপুত্র ধনিয়কে দিয়েছি।” তখন মগধ মহামাত্য বর্ষাকার ব্রাহ্মণ অসন্তুষ্ট হয়ে বললেন, “কেন তুমি রাজা বিপদাপন্ন অবস্থায় ব্যবহারের জন্যে এবং নগর প্রতিসংস্করণার্থে রাখা কাঠগুলো কুম্ভকারপুত্র ধনিয়কে দিলে?” তখন বর্ষাকার ব্রাহ্মণ যেখানে মগধরাজ শ্রেণিক বিম্বিসার সেখানে উপস্থিত হয়ে রাজা বিম্বিসারকে এটি বললেন, “সত্যই কি দেব কর্তৃক বিপদাপন্ন অবস্থায় ব্যবহারের জন্যে এবং নগর প্রতিসংস্কারণার্থে রক্ষিত কাঠগুলো কুম্ভকারপুত্র ধনিয়কে দেয়া হয়েছে?” তখন রাজা বিম্বিসার বললেন, “কে এরূপ বলল?” “দেব, দারুগৃহের গণক।” “ব্রাহ্মণ, তাহলে দারুগৃহের গণককে এখনই বন্ধন করে নিয়ে আসতে বলুন।” কুম্ভকারপুত্র আয়ুষ্মান ধনিয় গণককে বন্ধন করে নিয়ে যেতে দেখে গণককে এরূপ জিজ্ঞাসা করলেন, “বন্ধু, কী হেতু তোমাকে বন্ধন করে নিয়ে যাচ্ছে?” “ভন্তে, সেই কাঠগুলোর কারণে।” “বন্ধু, তুমি যাও, আমিও আসছি।” “ভন্তে, আপনি আমার শাস্তি হবার পূর্বে নিশ্চয় আসবেন। না হয় ভন্তে, আমি বিনাশ হব।”</p>
<p><a class='msdiv' id='msdiv88'></a>অতঃপর কুম্ভকারপুত্র আয়ুষ্মান ধনিয় যেখানে মগধরাজ শ্রেণিক বিম্বিসারের নিবাস; সেখানে উপস্থিত হয়ে প্রজ্ঞাপ্ত আসনে উপবেশন করলেন। তখন রাজা বিম্বিসার যেখানে কুম্ভকারপুত্র আয়ুষ্মান ধনিয় সেখানে উপস্থিত হয়ে আয়ুষ্মান ধনিয়কে অভিবাদন করে একপাশে বসলেন। একপাশে উপবিষ্ট রাজা বিম্বিসার আয়ুষ্মান ধনিয়কে এরূপ জিজ্ঞাসা করলেন, “ভন্তে, সত্যি কি আমার অনুমতিক্রমে বিপদাপন্ন অবস্থায় ব্যবহারের জন্যে এবং নগর প্রতিসংস্করণের নিমিত্তে রক্ষিত কাঠগুলো আর্যকে দেয়া হয়েছে?” “হ্যাঁ মহারাজ।” “ভন্তে, আমরা রাজাগণ বহুকৃত্য ও বহুকরণীয় কার্যে নিয়োজিত থাকি বলে, আমাদের অনেক কিছুই স্মরণ থাকে না; দয়া করে ভন্তে আপনি আমাকে স্মরণ করিয়ে দিন।” মহারাজ, আপনি স্মরণ করুন। প্রথম অভিষিক্ত হওয়ার সময় আপনি এরূপ কথা বলেছিলেন : “শ্রমণ-ব্রাহ্মণদের জন্য তৃণ, কাঠ ও উদক প্রদত্ত হলো, তাঁরা এইসব ব্যবহার করুক” “হ্যাঁ ভন্তে, আমি তা স্মরণ করছি। ভন্তে, কোনো কোনো শ্রমণ ব্রাহ্মণ আছেন, তাঁরা পাপে লজ্জাশীল, পাপে ভয়শীল ও শিক্ষাকামী। অল্পমাত্র পাপেও তাঁদের ভয় উৎপন্ন হয়। সেই অরণ্যে মুক্তস্থানে যাঁরা অবস্থান করেন, তাঁদের জন্যেই আমি এই কথা বলেছিলাম। ভন্তে, আপনি সেই লেশ ধরে প্রতারণার দ্বারা অপ্রদত্ত কাঠগুলো হরণ করতে ইচ্ছা পোষণ করছেন; কিন্তু তজ্জন্য মাদৃশ রাজা কীরূপে এই বিজিত রাজ্যে বসবাসরত শ্রামণ কিংবা ব্রাহ্মণকে হনন, বন্ধন অথবা নির্বাসন করবে? ভন্তে, আপনাকে কিছু করার মতো আমার শক্তি নাই। কারণ আপনি অর্হৎগণের পবিত্র ধ্বজা ধারণকারী; তাই আপনি যেতে পারেন।” জনসাধারণ এ বিষয় জানতে পেরে নিন্দা, আন্দোলন এবং প্রকাশ্যে এ বলে বদনাম প্রচার করতে লাগলেন, “এই শাক্যপুত্রীয় শ্রমণগণ দুঃশীল ও মিথ্যাবাদী। এঁদেরকে ধর্মচারী, সমচারী, ব্রহ্মচারী, সত্যবাদী, শীলবান এবং কল্যাণধর্মপরায়ণ বলে জানতাম। কিন্তু এখন দেখছি, এঁদের শ্রমণত্ব নষ্ট হয়েছে; এঁদের ব্রহ্মচর্য ধ্বংস হয়েছে। কোথায় তাদের শ্রমণত্ব; কোথায় তাদের ব্রহ্মচর্য, এঁদের শ্রমণত্ব অন্তর্হিত হয়েছে; এঁদের ব্রহ্মচর্য বিনাশ হয়েছে। রাজাও কেন এই প্রবঞ্চনাকারীদেরকে শাস্তি প্রদান করছেন না?”</p>
<p>অতঃপর ভিক্ষুগণ সেই জনগণের নিন্দা, আন্দোলন এবং প্রকাশ্যে দুর্নাম প্রচার শুনতে পেলেন। ভিক্ষুদের মধ্যে যাঁরা অল্পেচ্ছু, সন্তুষ্টিপরায়ণ, লজ্জাশীল, অনুসন্ধিৎসু এবং শিক্ষাকামী তাঁরাও নিন্দা, আন্দোলন এবং এই বলে প্রকাশ্যে বদনাম করতে লাগলেন যে, “কেন কুম্ভকারপুত্র আয়ুষ্মান ধনিয় রাজার অপ্রদত্ত কাঠগুলো আত্মসাৎ করলো?” অনন্তর সেই ভিক্ষুগণ আয়ুষ্মান ধনিয়কে অনেক প্রকারে নিন্দা ও ভর্ৎসনা করে ভগবানের সমীপে এই বিষয়ে প্রকাশ করলেন। তখন ভগবান এই নিদানে, এই প্রকরণে ভিক্ষুসংঘকে সমবেত করিয়ে আয়ুষ্মান ধনিয়কে জিজ্ঞেস করলেন, “সত্যই কি ধনিয়, তুমি নাকি রাজার অপ্রদত্ত কাঠগুলো আত্মসাৎ করেছ?”</p>
<p>“হ্যাঁ ভন্তে, এটি সত্য।”</p>
<p>তখন ভগবান বুদ্ধ এ বলে নিন্দা ও ভর্ৎসনা করলেন, “হে মোঘপুরুষ (মূর্খ), এটি তোমার পক্ষে অত্যন্ত অনুপযুক্ত, অবিধেয়, অশোভনীয়, অগ্রহণযোগ্য, অশ্রমণোচিত এবং অকরণীয় কার্য হয়েছে। মোঘপুরুষ, তোমার এই হীনকার্যে শ্রদ্ধাহীনের মধ্যে শ্রদ্ধা উৎপন্ন কিংবা শ্রদ্ধাবানের শ্রদ্ধা বৃদ্ধি করতে পারে না। বরঞ্চ এটি অশ্রদ্ধাবানের মধ্যে অত্যধিক অশ্রদ্ধা উৎপন্ন এবং কোনো কোনো শ্রদ্ধাবানদের মধ্যে অন্যথাভাব আনয়ন করবে।”</p>
<p>সে সময়ে অন্যতর বয়োবৃদ্ধ বিচারক মহামাত্য প্রব্রজিত হয়ে ভিক্ষুদের মধ্যে ভগবানের অনতিদূরে উপবিষ্ট ছিলেন। তখন ভগবান সেই ভিক্ষুকে এরূপ জিজ্ঞাসা করলেন, “হে ভিক্ষু, কী পরিমাণ চুরি করলে মগধরাজ শ্রেণিক বিম্বিসার চোরকে শাস্তিস্বরূপ হনন, বন্ধন কিংবা নির্বাসন দেন?” “ভগবান, পঞ্চমাসক (পাদ) কিংবা তার সমমূল্য অথবা তার চেয়ে কিছু অধিক মূল্য চুরি করলে রাজা বিম্বিসার ঐরূপ শাস্তি দিয়ে থাকেন। সে সময়ে রাজগৃহে পাদ-এর সমমূল্য ছিল পঞ্চমাসক । অতঃপর ভগবান আয়ুষ্মান ধনিয়কে বহু প্রকারে নিন্দা ও ভর্ৎসনা করে চঞ্চলতা, দুর্বিনীত, মহাতৃষ্ণা, অসন্তুষ্টিতা, জনসঙ্গপ্রিয়তা, অলসতার কুফল বর্ণনা করলেন। এবং তিনি বিবিধ প্রকারে গাম্ভীর্যতা, সুবিনীতা, অল্পেচ্ছুতা, সন্তুষ্টিপরায়ণতা, সংযমতা, ধুতাঙ্গপ্রিয়তা, অক্ষুন্নমনতা, সেবাপ্রিয়তা এবং বীর্যারম্ভতার সুফল বর্ণনা করলেন। অনন্তর ভিক্ষুগণ যাতে তদনুরূপ, তদনুযায়ী আচরণ করেন, সেরূপ ধর্মোপদেশ প্রদান করার পর ভগবান ভিক্ষুসংঘকে আহ্বান করে বললেন, “হে ভিক্ষুগণ, আমি ভিক্ষুদের জন্যে দশবিধ অর্থবশে শিক্ষাপদ প্রজ্ঞাপ্ত করব, যথা : ১. সংঘের সুষ্ঠুতা, ২. সংঘের সুখ উৎপাদনের জন্যে, ৩. অদমিত ও দুঃশীল ভিক্ষুদেরকে দমনের জন্যে, ৪. সুশীল ভিক্ষুদের সুখে-শান্তিতে অবস্থানের জন্যে, ৫. বর্তমানে উৎপন্ন আসবসমূহকে ক্ষয়ের জন্যে, ৬. অনাগতে অনুৎপন্ন আসবসমূহের উৎপত্তিকে ধ্বংসের জন্যে, ৭. অপ্রসন্নদের প্রসন্নতা উৎপাদনে এবং ৮. প্রসন্নদের (শ্রদ্ধাবানদের) প্রসন্নতা বৃদ্ধির জন্যে, ৯. সদ্ধর্মের চিরস্থিতির জন্যে এবং ১০. বিনয়কে সম্পূর্ণরূপে অনুগ্রহের জন্যে যা একান্তই কল্যাণজনক। এ হেতু হে ভিক্ষুগণ, আমি ভিক্ষুদের জন্যে এই শিক্ষাপদ উদ্দেশ (নির্দেশ) করছি।</p>
<p><a class='msdiv' id='msdiv89'></a>যদি কোনো ভিক্ষু পরের অধিকারভুক্ত বস্তু চৌর্যচিত্তে গ্রহণ করে, তাহলে রাজাগণ আইনানুযায়ী অপরাধে চোরকে ধরে হত্যা, কারাগারে বন্ধন কিংবা নির্বাসন দেন অথবা চোর, ডাকাত, মূর্খ বা পাপী বলে নিন্দা করেন, সে পরিমাণ অপ্রদত্ত, পরদ্রব্যাদি চুরি করলে ভিক্ষুর পারাজিকা অপরাধ হবে এবং সে ভিক্ষুদের সঙ্গে বসবাসের অযোগ্য হবে।</p>
<p>“এরূপে ভগবান কর্তৃক ভিক্ষুদের জন্যে এই শিক্ষাপদটি প্রজ্ঞাপ্ত হয়েছিল।”</p>
<p><a class='msdiv' id='msdiv90'></a>সে সময়ে ষড়বর্গীয় ভিক্ষুগণ বস্ত্রাবরণ ধৌত করতে গিয়ে ধোপার বস্ত্রভাণ্ড চুরি করে আরামে নিয়ে গিয়ে ভাগ করল। ভিক্ষুগণ তাদেরকে এরূপ বললেন :</p>
<p>“আবুসো, আপনারা মহাপুণ্যবান। আপনাদের বহু চীবর উৎপন্ন হয়েছে।” “আবুসো, কোথায় আমাদের পুণ্য, আমরা বস্ত্রাবরণ ধৌত করতে গিয়ে ধোপার বস্ত্রভাণ্ড চুরি করে এনেছি।” “আবুসোগণ, ভগবান কর্তৃক এই বিষয়ে কি শিক্ষাপদ প্রজ্ঞাপ্ত হয় নাই? কেন আপনারা ধোপার বস্ত্রভাণ্ড চুরি করলেন?” “সত্যই আবুসো, ভগবান কর্তৃক এ বিষয়ে শিক্ষাপদ প্রজ্ঞাপ্ত হয়েছে বটে। কিন্তু সেই শিক্ষাপদে তো কোনো গ্রাম কিংবা অরণ্যের কথা উল্লেখ নেই।” “হ্যাঁ আবুসোগণ, তবে সেই শিক্ষাপদে সেরূপ উল্লেখ নেই। তবুও আবুসোগণ, এ কার্য আপনাদের পক্ষে অত্যন্ত অনুপযুক্ত, অবিধেয়, অশোভনীয়, অগ্রহণযোগ্য, অশ্রমণোচিত এবং অকরণীয় হয়েছে। কেন আপনারা ধোপার বস্ত্রভাণ্ড চুরি করলেন? আপনাদের এ আচরণ প্রসন্নহীনের মধ্যে প্রসন্নতা উৎপন্ন কিংবা শ্রদ্ধাবানের মধ্যে শ্রদ্ধা বৃদ্ধি করতে পারে না। বরঞ্চ এটি অশ্রদ্ধাবানদের মধ্যে অত্যধিক অশ্রদ্ধা উৎপন্ন এবং কোনো কোনো শ্রদ্ধা বানের মধ্যে অন্যথাভাব আনয়ন করবে।”</p>
<p>অতঃপর ভিক্ষুগণ সেই ষড়বর্গীয় ভিক্ষুদেরকে বহু প্রকারে নিন্দা করে এ বিষয়ে ভগবানের সমীপে নিবেদন করলেন। তখন ভগবান এই নিদানে, এই কারণে ভিক্ষুসংঘকে সমবেত করিয়ে ষড়বর্গীয় ভিক্ষুগণকে জিজ্ঞেস করলেন, “সত্যই কি ভিক্ষুগণ, তোমরা নাকি বস্ত্রাবরণ ধৌত করতে গিয়ে ধোপার বস্ত্রভাণ্ড চুরি করে এনেছ?”</p>
<p>“হ্যাঁ ভন্তে, তা সত্য।”</p>
<p>তখন ভগবান বুদ্ধ এ বলে তাদেরকে নিন্দা, ভর্ৎসনা করে বললেন যে, “মোঘপুরুষগণ, তোমাদের এ কার্য অত্যন্ত অনুপযুক্ত, অনুচিত, অশোভনীয়, অগ্রহণযোগ্য, অশ্রমণোচিত এবং অকরণীয় হয়েছে। কেন তোমরা ধোপার বস্ত্রভাণ্ড চুরি করলে? তোমাদের এ আচরণ প্রসন্নহীনের মধ্যে প্রসন্নতা উৎপন্ন কিংবা শ্রদ্ধাবানের মধ্যে শ্রদ্ধা বৃদ্ধি করতে পারে না। বরঞ্চ এটি অশ্রদ্ধাবানদের মধ্যে অত্যধিক অশ্রদ্ধা উৎপন্ন এবং কোনো কোনো শ্রদ্ধাবানের মধ্যে অন্যথাভাব আনয়ন করবে।”</p>
<p>অতঃপর ভগবান ষড়বর্গীয় ভিক্ষুদেরকে অনেক প্রকারে নিন্দা করে বহু প্রকারে অস্থিরতা, অবিনীতা, মহাভোগেচ্ছুতা, অসন্তুষ্টিতা, জনসঙ্গপ্রিয়তা, এবং অলসতার কুফল বর্ণনা করলেন। এবং তিনি অনেক প্রকারে স্থিরতা, সুবিনীতা, অল্পেচ্ছুতা, সন্তুষ্টিতা, সংযমতা, ধুতাঙ্গপ্রিয়তা, প্রসন্নতা, ধ্যানপরায়ণতা এবং উদ্যমশীলতার সুফল বর্ণনা করলেন। তৎপর ভিক্ষুগণ যাতে তদুপযোগী ও তদনুযায়ী আচরণ করেন, সেভাবে ধর্মোপদেশ দেয়ার পর ভিক্ষুগণকে সম্বোধন করে বললেন, “হে ভিক্ষুগণ, আমি ভিক্ষুদের জন্যে দশবিধ অর্থবশে শিক্ষাপদ প্রজ্ঞাপ্ত করব। যথা : ১. সংঘের সুষ্ঠুতা, ২. সংঘের সুখ উৎপাদনের জন্যে, ৩. অদমিত ও দুঃশীল ভিক্ষুদেরকে দমনের জন্যে, ৪. সুশীল ভিক্ষুরা সুখে-শান্তিতে অবস্থানের জন্যে, ৫. বর্তমানে উৎপন্ন আসবসমূহকে ক্ষয়ের জন্যে, ৬. অনাগতে অনুৎপন্ন আসবসমূহের উৎপত্তিকে ধ্বংসের জন্যে, ৭. অপ্রসন্নদের প্রসন্নতা উৎপাদনের জন্যে এবং ৮. প্রসন্নদের প্রসন্নতা বৃদ্ধির জন্যে, ৯. সদ্ধর্মের চিরস্থিতির জন্যে এবং ১০. বিনয়কে সম্পূর্ণরূপে অনুগ্রহের জন্যে; যা একান্তই মঙ্গলদায়ক। তজ্জন্য হে ভিক্ষুগণ, আমি ভিক্ষুদের জন্যে এই শিক্ষাপদ নির্দেশ করছি :</p>
<p><a class='msdiv' id='msdiv91'></a>“যদি কোনো ভিক্ষু গ্রাম অথবা অরণ্য হতে অপরের অধিকারভুক্ত দ্রব্য চৌর্যচিত্তে গ্রহণ করে এবং যে পরিমাণ দ্রব্য চুরি করলে রাজারা আইনানুযায়ী অপরাধে চোরকে ধরে হনন, কারাগারে বন্ধন কিংবা নির্বাসন করে অথবা চোর, ডাকাত, পাপী, মূর্খ বলে নিন্দা করে, সে পরিমাণে অপ্রদত্ত পরদ্রব্যাদি চুরি করলে ভিক্ষুজীবন হতে চ্যুত হবে এবং উক্ত ভিক্ষু ভিক্ষুদের সঙ্গে একত্রে বসবাসের অযোগ্য হবে।”</p>
<p><a class='msdiv' id='msdiv92'></a>‘যো পনাতি’ অর্থে যা যেরূপ,… অথবা মধ্যম ইত্যাদি ভিক্ষুকে বুঝায়।</p>
<p>‘ভিক্খূতি’ বলতে ভিক্ষান্নজীবী ভিক্ষু,… জ্ঞপ্তি চতুর্থ কর্মবাক্য দ্বারা উপসম্পদাপ্রাপ্ত ভিক্ষুকে বুঝায়। এস্থলে এই অর্থেই ভিক্ষু অভিপ্রেত।</p>
<p>‘গামো’ বলতে যে গ্রামে একটি কুটির, দুটি কুটির, তিনটি কুটির এবং চারটি কুটির আছে। যে গ্রামে মনুষ্যের বসবাস আছে, অমনুষ্যের বসবাস আছে। যে গ্রাম চতুর্দিক পরিবেষ্টিত কিংবা অপরিবেষ্টিত। যে গ্রামে গরু আদি পশু চরার মতো নির্ভরযোগ্য স্থান রয়েছে। যে গ্রামে চতুর্দিকে অতিরিক্ত পায়ে হেঁটে কিংবা শকটাদি যানবাহন দ্বারা যাওয়া-আসা করার মতো রাস্তাদি রয়েছে এবং কমপক্ষে চারি মাস বসবাস করা হয়েছে তেমন গ্রামকে বুঝায়।</p>
<p>‘গামূপাচারো’ বলতে প্রাচীর দ্বারা পরিবেষ্টিত গ্রামের সুদৃঢ় খুঁটির সীমায় স্থিত মধ্যম পুরুষের পাথরপিণ্ড নিক্ষিপ্ত স্থান। এবং প্রাচীরে অপরিবেষ্টিত গ্রামের ঘরসীমায় স্থিত মধ্যম পুরুষের প্রস্তরপিণ্ড নিক্ষিপ্ত স্থান বুঝায়।</p>
<p>‘অরঞ্‌ঞং’ বলতে গ্রাম এবং গ্রামসীমা ব্যতীত অবশিষ্টাংশ অরণ্য বুঝায়।</p>
<p>‘অদিন্নং’ বলতে অপ্রদত্ত, অসমর্পিত, অদানকৃত, রক্ষিত, লুক্কায়িত, পরদ্রব্য এবং পর-পরিগৃহীত দ্রব্যাদি গ্রহণে অদত্ত বুঝায়।</p>
<p>‘থেয্যসঙ্খাতন্তি’ অর্থ চৌর্যচিত্ত ও হরণচিত্ত বুঝায়।</p>
<p>‘আদিযেয্যাতি’ বলতে পরদ্রব্য আত্মসাৎ, হরণ, অপহরণ, পরদ্রব্য গ্রহণ ইচ্ছায় পদ অতিক্রম ও স্থানচ্যুতি এবং সংকেত বা আদেশ প্রতীক্ষা বুঝায়।</p>
<p>‘যথারূপং’ অর্থ পঞ্চ মাসক (পাদ) অথবা এবং সমমূল্য কিংবা তার চেয়ে কিছু অধিক মূল্যকে বুঝায়।</p>
<p>‘রাজানো’ বলতে চক্রবর্তী রাজা, প্রাদেশিক রাজা বা উপরাজা, দ্বীপপ্রদেশের ন্যায় ছোট রাজ্যের রাজা। দুই রাজ্যের মধ্যে বিচারক ও মহামাত্যগণ, যারা অপরাধানুযায়ী শাস্তিস্বরূপ ছিন্নভিন্ন করে অনুশাসনাদি করে থাকে, তাদেরকে বুঝায়।</p>
<p>‘চোরো’ বলতে পঞ্চমাসা (মুদ্রা) কিংবা তার ঊর্ধ্বে বা সমমূল্যের কোনো দ্রব্য কোনো পুরুষ দ্বারা চৌর্যচিত্তে গ্রহণ করাকে চোর বলে।</p>
<p>‘হনেয্যুং বাতি’ অর্থাৎ হস্ত-পদ, চাবুক, বেত অথবা দণ্ডের অর্ধাংশ দ্বারা ছিন্ন বা হত্যা বুঝায়।</p>
<p>‘বন্ধেয্যুং বাতি’ বলতে দড়ি-বন্ধন, শিকল-বন্ধন, হাতে-পায়ে বন্ধন, ঘর-বন্ধন, নগর-বন্ধন অথবা নিগম (জনপদ) বন্ধন এবং পুরুষ প্রহরী দ্বারা বন্ধন করাকে বুঝায়।</p>
<p>‘পব্বাজেয্যুং বাতি’ অর্থাৎ গ্রাম, নিগম, নগর, জনপদ অথবা জনপদ প্রদেশ হতে নির্বাসন করাকে বুঝায়।</p>
<p>‘চোরোসি, বালোসি, মূল্‌হোসি, থেনোসীতি’ বলতে চোর, ডাকাত, মূর্খ ও পাপী একই পরিভাষা বুঝায়।</p>
<p>‘তথারূপ’ অর্থ পঞ্চমাসক (পাদ) কিংবা তার সমমূল্য অথবা তার চেয়ে কিছু অধিক মূল্যকে বুঝায়।</p>
<p>‘আদিযমানোতি’ বলতে পরদ্রব্য গ্রহণের ইচ্ছা, হরণের ইচ্ছা, অপহরণের ইচ্ছা, মার্গ বা রাস্তা অতিক্রমের ইচ্ছা, স্থানচ্যুতির ইচ্ছা এবং আদেশ প্রতীক্ষার ইচ্ছা বুঝায়।</p>
<p>‘অযম্পীতি’ অর্থে পূর্বোক্ত বর্ণিত বিষয়সমূহকে বুঝায়।</p>
<p>‘পারাজিকো হোতীতি’ বলতে বিবর্ণ বা শুষ্কভাবপ্রাপ্ত জীর্ণপত্র পুনঃ যেমন সবুজভাবপ্রাপ্ত হওয়া অসম্ভব; তেমনভাবে যদি কোনো ভিক্ষু পঞ্চমাসক অথবা তার সমমূল্য কিংবা তার চেয়ে অধিক মূল্য বা উক্ত মূল্যের সমপরিমাণ দ্রব্য চৌর্যচিত্তে গ্রহণ করলে সে অশ্রমণ হয়, অশাক্যপুত্রে পরিণত হয় এবং ‘পারাজিকা’ দোষে দোষী হয়ে ভিক্ষুজীবন হতে সম্পূর্ণরূপে চ্যুত হয়। সে ভিক্ষুসংঘের সঙ্গে একত্রে বসবাসের অযোগ্য হয়।</p>
<p>‘অসংবাসোতি’ বলতে সংবাস অর্থ একই কর্মবাক্য, একই উদ্দেশ ও সমশিক্ষা প্রাপ্তি বুঝায়। ‘পারাজিকা’ দোষে দোষী হওয়ার পর ভিক্ষুদের যে সকল ধর্মবিনয়কর্ম আছে, সেগুলো তার সঙ্গে আর করতে পারে না বলে ‘অসংবাসো’ বলা হয়েছে।</p>
<p><a class='msdiv' id='msdiv93'></a>১. ভূমিস্থিত, ২. স্থলস্থিত, ৩. বায়ুস্থিত, ৪. পৃথিবীস্থিত, ৫. জলস্থিত, ৬. নৌকাস্থিত, ৭. যানস্থিত, ৮. ভারস্থিত, ৯. আরাম বা বাগানস্থিত, ১০. বিহারস্থিত, ১১. ক্ষেত্রস্থিত, ১২. বাস্থ-ভিটাস্থিত, ১৩. গ্রামস্থিত, ১৪. অরণ্যস্থিত, ১৫. জল, ১৬. দন্তকাষ্ঠ, ১৭. বৃক্ষ, ১৮. হরণকৃত বস্তু, ১৯. বন্ধকী দ্রব্য, ২০. সীমান্তে শুল্ক ঘাত ২১. প্রাণী, ২২. অপদ বা পদহীন, ২৩. দ্বিপদ, ২৪. চতুষ্পদ, ২৫. বহুপদ, ২৬. গুপ্তচর, ২৭. দ্রব্যাদি রাখবার বিশ্বাসযোগ্য ব্যক্তি, ২৮. সংবিদাবহারো বা চুরি করার মানসে পরামর্শ। ২৯. সংকেত কর্ম এবং ৩০. নিমিত্ত কর্ম বা ইশারা।</p>
<p><a class='msdiv' id='msdiv94'></a>‘ভূম্মট্ঠং’ বা ‘ভূমিস্থিত’ অথবা ভূমিতে পড়ে থাকা দ্রব্য, লুক্কায়িত দ্রব্য এবং খনি হতে উত্তোলিত দ্রব্যাদি বুঝায়। ‘ভূমিস্থিত দ্রব্য হরণ করব’ এই ভেবে চৌর্যচিত্তে কোদাল বা ঝুড়ি সন্ধান করলে অথবা পাবার চেষ্টা করে সেই চেষ্টায় দ্বিতীয় পাদ অতিক্রম করলে ‘দুক্কট’ আপত্তি হয়। তৎস্থানে উৎপন্ন কাঠ কিংবা লতাদি ছেদন করলে ‘দুক্কট’ আপত্তি। উক্ত স্থানে মাটি খনন করলে বা বাহির করলে অথবা সেই স্থান হতে উত্তোলন করলে ‘দুক্কট’ আপত্তি হয়। কলসি বা যেকোনো পাত্রাদি স্পর্শ করলে ‘দুক্কট’ আপত্তি। দ্রব্যাদি আত্মসাৎ ইচ্ছায় নাড়াচাড়া করলে ‘থুল্লচ্চয়’ আপত্তি হয়। আর স্থানান্তর করলে ‘পারাজিকা’ অপরাধ হয়। নিজে বণ্টনের দায়িত্ব নিয়ে পঞ্চমাসা (মুদ্রা) বা তার অতিরিক্ত বা ঊর্ধ্ব মুদ্রা অথবা সমপরিমাণ মূল্য চৌর্যচিত্তে স্পর্শ করলে ‘দুক্কট’ আপত্তি হয়। চুরি ইচ্ছায় নাড়াচাড়া করলে ‘থুল্লচ্চয়’ আপত্তি। নিজে বণ্টনাবস্থায় আত্মসাৎ ইচ্ছায় মুষ্টিবদ্ধ করলে বা সরায়ে ফেললে ‘পারাজিকা’ অপরাধ হয়। সূত্রাদি দ্বারা নির্মিত দ্রব্য; যথা : পট্টি, কণ্ঠসূত্র, কোমর বন্ধন বা পোশাক অথবা শাল ইত্যাদির মধ্যে যেকোনোটি চৌর্যচিত্তে স্পর্শ করলে ‘দুক্কট’ আপত্তি। আত্মসাৎ ইচ্ছায় এদিক-ওদিক নাড়াচাড়া করলে ‘থুল্লচ্চয়’ আপত্তি। বস্ত্রাদির অগ্রভাগ ধরে উপর দিকে উঠালে, ‘থুল্লচ্চয়’ আপত্তি। ঘর্ষণ করতে করতে বাহির বা নিক্ষেপ করলে ‘থুল্লচ্চয়’ আপত্তি। এমনকি ভেতর হতে কেশাগ্র প্রমাণও পাত্রের মুখে বাহির করলে ‘পারাজিকা’ আপত্তি হয়।</p>
<p>ঘৃত, তেল, মধু বা গুড় অথবা পঞ্চমাসা (মুদ্রা) বা তার ঊর্ধ্ব মূল্য এমনকি তার সমমূল্যের যেকোনো দ্রব্য যেকোনো উপায়ে পান করলে ‘পারাজিকা’ আপত্তি হয়। পূর্বোক্ত বর্ণিত দ্রব্যাদির ভাণ্ড তৎস্থানে ভাঙলে বা নিক্ষেপ করলে কিংবা আগুনে পুড়ে ফেললে অথবা পরিভোগ না করলে ‘দুক্কট’ আপত্তি হয়।</p>
<p><a class='msdiv' id='msdiv95'></a>‘থলট্ঠং’ বা ‘স্থলস্থিত’ বলতে স্থলে রক্ষিত বস্তু বুঝায়। ‘স্থলস্থিত বা রক্ষিত দ্রব্য হরণ করব’ এই ভেবে দ্রব্যাদি আত্মসাৎ ইচ্ছায় চৌর্যচিত্তে অনুসন্ধান করলে বা সেই অনুসন্ধানে দ্বিতীয়বার গমন করলে ‘দুক্কট’ আপত্তি। এদিক-ওদিক নাড়াচাড়া করলে ‘থুল্লচ্চয়’ অপরাধ হয়। স্থানচ্যুত করলে ‘পারাজিকা’ আপত্তি হয়।</p>
<p><a class='msdiv' id='msdiv96'></a>‘আকাসট্ঠং’ বা বায়ুস্থিত বলতে বায়ুগত ভাণ্ডাদি বুঝায়। পোশাক বা শাল কিংবা হিরণ্য-সুবর্ণ্যাদি ময়ূর বা কবুতর বা তিত্তির অথবা বট্টক পক্ষী-আদি গ্রহণ করে শূন্যমার্গ দিয়ে বহন করার সময় নিম্নে পড়ে গেলে ‘ঐরূপ ভাণ্ড বা দ্রব্য হরণ করব’ এই ভেবে চৌর্যচিত্তে দ্রব্যাদি সন্ধান করলে বা দ্বিতীয়বার গমন করলে ‘দুক্কট’ আপত্তি। গমনে উপক্রম হলে ‘দুক্কট’ আপত্তি। চৌর্যচিত্তে স্পর্শ করলে ‘দুক্কট’ আপত্তি। এদিক-ওদিক নাড়াচাড়া করলে ‘থুল্লচ্চয়’ আপত্তি। স্থানান্তরিত করলে ‘পারাজিকা’ অপরাধ হয়।</p>
<p><a class='msdiv' id='msdiv97'></a>‘বেহাসট্ঠং’ বা পৃথিবীস্থিত বলতে পৃথিবীর উপরে স্থিত বস্তু বুঝায়। আসনে বা চেয়ারে বা চীবর শুকানোর বাঁশে বা চীবর শুকানোর দড়িতে অথবা দেয়ালের খিলে বা হস্তীদন্ত দ্বারা হুক নির্মিত কিংবা বৃক্ষে, এমনকি পাত্রাধারাদি সংলগ্ন বস্ত্রাদিও পৃথিবীস্থিত বস্তুর অন্তর্গত। ‘পৃথিবীস্থিত ভাণ্ড হরণ করব’ এই ভেবে চৌর্যচিত্তে দ্রব্যাদি অন্বেষণে গমন করলে ‘দুক্কট’ আপত্তি। চৌর্যচিত্তে স্পর্শ করলে ‘দুক্কট’ অপরাধ। এদিক-ওদিক নাড়াচাড়া করলে ‘থুল্লচ্চয়’ আপত্তি। স্থানচ্যুত করলে ‘পারাজিকা’ আপত্তি হয়।</p>
<p><a class='msdiv' id='msdiv98'></a>‘উদকট্ঠং’ বা জলস্থিত, জলেতে স্থিত বস্তু বুঝায়। ‘জলেস্থিত বস্তু অপহরণ করব’ এই ভেবে চৌর্যচিত্তে বস্তু অনুসন্ধানে গেলে, ‘দুক্কট’ আপত্তি। জলে ডুব দিলে বা জল হতে উঠলে, ‘দুক্কট’ আপত্তি। স্পর্শ করলে ‘দুক্কট’ আপত্তি। নাড়াচাড়া করলে ‘থুল্লচ্চয়’ আপত্তি। স্থানান্তরিত করলে ‘পারাজিকা’ অপরাধ হয়। তথায় উৎপন্ন উৎপল বা পদ্ম বা শ্বেতপদ্ম অথবা পদ্ম মূল কিংবা মাছ-কচ্ছপাদি এবং পঞ্চমাসা (মুদ্রা) বা তদ্‌তিরিক্ত মুদ্রা অথবা তার সমপরিমিত মূল্যের কোনো দ্রব্য চৌর্যচিত্তে স্পর্শ করলে ‘দুক্কট’ আপত্তি। এদিক-ওদিক নাড়লে ‘থুল্লচ্চয়’ আপত্তি। আর স্থানচ্যুত করলে ‘পারাজিকা’ আপত্তি হয়।</p>
<p><a class='msdiv' id='msdiv99'></a>‘নাবা’ অর্থে যেই যান দ্বারা নদী পারাপার হয়। ‘নবট্ঠং বা নৌকাস্থিত’ বলতে নৌকায় রয়েছে এমন দ্রব্যাদি বুঝায়। ‘নৌকায় রয়েছে এমন দ্রব্যাদি হরণ করব’ এরূপ ভেবে দ্রব্যাদি অন্বেষণে গমন করলে ‘দুক্কট’ আপত্তি। চৌর্যচিত্তে স্পর্শ করলে ‘দুক্কট’ আপত্তি। এদিক-ওদিক নাড়লে, ‘থুল্লচ্চয়’ আপত্তি। স্থানান্তরিত করলে ‘পারাজিকা’ আপত্তি। ‘যান বা নৌকা চুরি করব’ এটি ভেবে অনুসন্ধানে গেলে, ‘দুক্কট’ আপত্তি। চৌর্যচিত্তে নৌকা স্পর্শ করলে ‘দুক্কট’ আপত্তি। নাড়াচাড়া করলে ‘থুল্লচ্চয়’ আপত্তি। নৌকার বন্ধন খুলে দিলে ‘দুক্কট’ আপত্তি। বন্ধন খুলার পর স্পর্শ করলে ‘দুক্কট’ আপত্তি। এদিক-ওদিক আলোড়ন করলে ‘থুল্লচ্চয়’ আপত্তি। ঊর্ধ্বে বা নিম্নে অথবা তির্যকদিকে, এমনকি কেশাগ্রমাত্রও স্থানচ্যুত করলে ‘পারাজিকা’ আপত্তি হয়।</p>
<p><a class='msdiv' id='msdiv100'></a>‘যানং’ বলতে বাহন (পালকী), রথ, শকট এবং সন্দমানিককে বুঝায়।</p>
<p>‘যানট্ঠং বা যানস্থিত’ বলতে কোনো বাহন বা যানাদিতে রাখা ভাণ্ডাদি বুঝায়। ‘যানে বা বাহনে রাখা বস্তু-আদি অপহরণ করব’ এরূপ ভেবে বস্তু-আদি চৌর্যচিত্তে অন্বেষণে গেলে, ‘দুক্কট’ আপত্তি। চৌর্যচিত্তে স্পর্শ করলে ‘দুক্কট’ আপত্তি। এদিক-ওদিক নাড়াচাড়া করলে ‘থুল্লচ্চয়’ আপত্তি। স্থানচ্যুত করলে ‘পারাজিকা’ আপত্তি হয়। ‘যান চুরি করব’ এটি ভেবে চৌর্যচিত্তে যানাদি অনুসন্ধানে গমন করলে ‘দুক্কট’ আপত্তি। স্পর্শ করলে ‘দুক্কট’ আপত্তি। নাড়াচাড়া করলে ‘থুল্লচ্চয়’ আপত্তি। আর স্থানান্তরিত করলে ‘পারাজিকা’ আপত্তি নয়।</p>
<p><a class='msdiv' id='msdiv101'></a>‘ভারো বা ভারস্থিত’ অর্থে শিরভার, স্কন্ধভার, কোমরভার এবং ঝুলানো ভারকে বুঝায়। শিরস্থিত ভার বা বোঝা চৌর্যচিত্তে স্পর্শ করলে ‘দুক্কট’ আপত্তি। এদিক-ওদিক নাড়লে, ‘থুল্লচ্চয়’ আপত্তি। স্কন্ধ অবনত করালে, ‘পারাজিকা’ আপত্তি হয়। স্কন্ধের ভার চৌর্যচিত্তে স্পর্শ করলে ‘দুক্কট’ আপত্তি। নাড়াচাড়া করলে ‘থুল্লচ্চয়’ আপত্তি। কোমর হতে নিচে নামালে, ‘পারাজিকা’ আপত্তি। কোমর বোঝা চৌর্যচিত্তে স্পর্শ করলে ‘দুক্কট’ আপত্তি। আর স্থানান্তরিত করলে ‘পারাজিকা’ আপত্তি। হস্ত হতে ভার চৌর্যচিত্তে ভূমিতে রাখলে, ‘পারাজিকা’ আপত্তি হয়। হস্তভার (বোঝা) চৌর্যচিত্তে ভূমি হতে গ্রহণ করলে ‘পারাজিকা’ অপরাধ হয়।</p>
<p><a class='msdiv' id='msdiv102'></a>‘আরামো বা বাগান’ অর্থে পুষ্পারাম, ফলারাম বুঝায়। ‘আরামট্ঠ বা বাগানস্থিত’ বলতে আরাম বা বাগানের চতুর্দিকে স্থিত ভাণ্ডকে বুঝায়। যেমন : ভূমিস্থিত, স্থলস্থিত, বায়ুস্থিত এবং পৃথিবীস্থিত। ‘আরামস্থিত বস্তু-আদি অপহরণ করব’ এই ভেবে সন্ধানে গমন করলে ‘দুক্কট’ আপত্তি। চৌর্যচিত্তে স্পর্শ করলে ‘দুক্কট’ আপত্তি। নাড়াচাড়া করলে ‘থুল্লচ্চয়’ আপত্তি। স্থানান্তরিত করলে ‘পারাজিকা' আপত্তি। তৎস্থানে জাত শিকড়, বাকল, পত্র বা পুষ্প অথবা ফল কিংবা পঞ্চমাসা (টাকা-পয়সা) বা তদতিরিক্ত টাকা বা তার সমপরিমাণ দ্রব্যের মূল্য চৌর্যচিত্তে স্পর্শ করলে ‘দুক্কট’ আপত্তি। এদিক-ওদিক নাড়াচাড়া করলে ‘থুল্লচ্চয়’ আপত্তি। স্থানচ্যুত করলে ‘পারাজিকা’ আপত্তি। আরামকে ভিত্তি করে মামলা-মোকদ্দমা করলে ‘দুক্কট’ আপত্তি। আরাম মালিকের সন্দেহ উৎপন্ন করলে ‘থুল্লচ্চয়’ আপত্তি। মালিক ‘পাব না’ মনে করে আশা ত্যাগ করলে ‘পারাজিকা’ আপত্তি হয়। তদ্বিষয়ে মামলা-মোকদ্দমায় বিচারককে ঘুষ দিয়ে মালিককে পরাজয় করলে ‘পারাজিকা’ আপত্তি। আর মিথ্যাবাক্যের দ্বারা মালিকের উৎপীড়নের কারণ হলে, ‘থুল্লচ্চয়’ আপত্তি হয়।</p>
<p><a class='msdiv' id='msdiv103'></a>‘বিহারট্ঠং বা বিহারস্থিত’ বলতে বিহারের চতুর্পার্শ্বে স্থিত ভাণ্ডকে বুঝায়। যথা : ভূমিস্থিত, স্থলস্থিত, পৃথিবীস্থিত এবং বায়ুস্থিত। ‘বিহারস্থিত ভাণ্ড হরণ করব’ এই ভেবে দ্রব্যাদি অন্বেষণে গেলে, ‘দুক্কট’ আপত্তি। চৌর্যচিত্তে স্পর্শ করলে ‘দুক্কট’ আপত্তি। নাড়াচাড়া করলে ‘থুল্লচ্চয়’ আপত্তি। ভাণ্ডাদি স্থানান্তরিত করলে ‘পারাজিকা' আপত্তি হয়। ভিক্ষু বিহারকে ভিত্তি করে মালিকের বিরুদ্ধে মামলা-মোকদ্দমায় অভিযুক্ত করলে ‘দুক্কট’ আপত্তি। মালিকের সন্দেহ উৎপন্ন করলে ‘থুল্লচ্চয়’ আপত্তি। মালিক ‘পাব না’ মনে করে আশা ত্যাগ করলে ‘পারাজিকা’ আপত্তি। মামলা-মোকদ্দমায় মালিককে পরাজয় করলে ‘পারাজিকা’ আপত্তি। মিথ্যা কথায় মালিকের উৎপীড়নের কারণ হলে, ‘থুল্লচ্চয়’ আপত্তি।</p>
<p><a class='msdiv' id='msdiv104'></a>‘খেত্তং বা ক্ষেত্র’ অর্থে যেই জমিতে কমপক্ষে সাত প্রকার শালি-আদি ধান্য অথবা মুগ, ডাল, শিম, ইক্ষু-আদি শস্য উৎপন্ন হয়েছে, তাকে বুঝায়। ‘খেত্তট্ঠং’ বা ক্ষেত্রস্থিত বলতে ক্ষেত্রের চতুর্দিকে স্থিত দ্রব্যাদি বুঝায়। যেমন : ভূমিস্থিত, স্থলস্থিত, পৃথিবীস্থিত এবং বায়ুস্থিত। ‘ক্ষেত্রস্থিত ভাণ্ডাদি চুরি করব’ এরূপ ভেবে চৌর্যচিত্তে দ্রব্যাদি সন্ধানে গেলে, ‘দুক্কট’ আপত্তি। স্পর্শ করলে ‘দুক্কট’ আপত্তি। নাড়াচাড়া করলে ‘থুল্লচ্চয়’ আপত্তি। স্থানচ্যুত করলে ‘পারাজিকা' আপত্তি। তৎস্থানে উৎপন্ন শালি-আদি ধান্য বা মুগ, ডাল, শিম, ইক্ষু-আদি শস্য বা মুদ্রাদি কিংবা তৎমূল্যানুযায়ী বস্তু অথবা তদতিরিক্ত দ্রব্যাদি চৌর্যচিত্তে স্পর্শ করলে ‘দুক্কট’ আপত্তি। এদিক-ওদিক নাড়লে, ‘থুল্লচ্চয়’ আপত্তি। স্থানান্তরিত করলে ‘পারাজিকা’ আপত্তি। ক্ষেত্রকে ভিত্তি করে মালিককে মামলা-মোকদ্দমায় অভিযুক্ত করলে ‘দুক্কট’ আপত্তি। মালিকের সংশয় উৎপন্ন করলে ‘থুল্লচ্চয়’ আপত্তি। মালিক ‘পাব না’ ভেবে আশা ত্যাগ করলে ‘পারাজিকা’ আপত্তি। বিচারককে ঘুষ দিয়ে মালিককে মামলায় পরাজয় করলে ‘পারাজিকা’ আপত্তি। মিথ্যা বাক্যের দ্বারা মালিকের দুঃখের কারণ হলে, ‘থুল্লচ্চয়’ আপত্তি। খুঁটি, দড়ি বা ঘেরা অথবা সীমানা অতিক্রম করলে ‘দুক্কট’ আপত্তি। এরূপে দ্বিতীয় সীমানা অতিক্রম করলে ‘থুল্লচ্চয়’ আপত্তি। অন্তিম সীমানা অতিক্রমে ‘পারাজিকা’ আপত্তি হয়।</p>
<p><a class='msdiv' id='msdiv105'></a>‘বত্থু বা সম্পত্তি’ অর্থে যে জায়গা জুড়ে বাড়ি, ঘর, বাগান, ভূমি প্রভৃতি সম্পত্তি থাকে, সেরূপ আরাম-সম্পত্তি, বিহারসম্পত্তিকে বুঝায়। ‘বত্থুট্ঠং বলতে বাস্তুভিটা সীমানার চতুর্পাশ্বে স্থিত বস্তু-আদি বুঝায়। যেমন : ভূমিস্থিত, স্থলস্থিত, পৃথিবীস্থিত এবং বায়ুস্থিত। ‘বাস্তুভূমি স্থিত বস্তু-আদি হরণ করব’ এটি ভেবে চৌর্যচিত্তে দ্রব্যাদি অনুসন্ধানে গেলে, ‘দুক্কট’ আপত্তি। স্পর্শ করলে ‘দুক্কট’ আপত্তি। নাড়াচাড়া করলে ‘থুল্লচ্চয়’ আপত্তি। স্থানান্তর করলে ‘পারাজিকা' আপত্তি। বাস্তুভিটা (সম্পত্তি) নিয়ে মালিককে মামলায় অভিযুক্ত করলে ‘দুক্কট’ আপত্তি। মালিকের সন্দেহ উৎপন্ন করলে ‘থুল্লচ্চয়’ আপত্তি। অধিকারী ‘পাব না’ ভেবে আশা ছেড়ে দিলে, ‘পারাজিকা’ আপত্তি। মামলা-মোকদ্দমায় বিচারককে উৎকোচ দিয়ে অধিকারীকে পরাজয় করলে ‘পারাজিকা’ আপত্তি। আর মিথ্যা কথার দ্বারা অধিকারী পীড়নের কারণ হলে, ‘থুল্লচ্চয়’ আপত্তি। খুঁটি, দড়ি বা ঘেরা কিংবা সীমানা অতিক্রম করলে ‘দুক্কট’ আপত্তি। এই ভেবে দ্বিতীয় সীমানা অতিক্রম করলে ‘থুল্লচ্চয়’, অন্তিম সীমানা অতিক্রমে, ‘পারাজিকা’ আপত্তি হয়।</p>
<p><a class='msdiv' id='msdiv106'></a>‘গামট্ঠং বা গ্রামস্থিত’ বলতে গ্রামসীমানার চতুর্দিকে স্থিত ভাণ্ডাদি বুঝায়। যথা : ভূমিস্থিত, স্থলস্থিত, পৃথিবীস্থিত এবং বায়ুস্থিত। ‘গ্রামস্থিত ভাণ্ডাদি অপহরণ করব’ এই ধারণায় চৌর্যচিত্তে দ্রব্যাদি অন্বেষণে গেলে, ‘দুক্কট’ আপত্তি। স্পর্শ করলে ‘দুক্কট’ আপত্তি। নাড়াচাড়া করলে ‘থুল্লচ্চয়’ আপত্তি। স্থানচ্যুত করলে ‘পারাজিকা’ আপত্তি হয়।</p>
<p><a class='msdiv' id='msdiv107'></a>‘অরঞ্‌ঞং বা অরণ্য’ অর্থে সচরাচর যে-স্থানে মানুষের বসবাস নাই, সে-স্থানই অরণ্য। ‘অরঞ্ঞট্ঠং বা অরণ্যস্থিত’ বলতে অরণ্যের চতুর্পার্শ্বে স্থিত বস্তুসমূহকে বুঝায়। যথা : ভূমিস্থিত, স্থলস্থিত, পৃথিবীস্থিত এবং বায়ুস্থিত। ‘অরণ্যস্থিত বস্তু-আদি অপহরণ করব’ এই ধারণায় বস্তু-আদি অনুসন্ধান করতে গেলে, ‘দুক্কট’ আপত্তি। স্পর্শ করলে ‘দুক্কট’ আপত্তি। এদিক-ওদিক নাড়াচাড়া করলে ‘থুল্লচ্চয়’। আর স্থানান্তর করলে ‘পারাজিকা' আপত্তি হয়। সেস্থানে উৎপন্ন কাঠ, লতা বা তৃণ কিংবা পঞ্চমাসা বা তদতিরিক্ত মূল্য অথবা তার সমপরিমাণ মূল্যের যেকোনো দ্রব্য চৌর্যচিত্তে স্পর্শ করলে ‘দুক্কট’ আপত্তি। নাড়াচাড়া করলে ‘থুল্লচ্চয়’ আপত্তি। স্থানচ্যুতিতে ‘পারাজিকা’ আপত্তি।</p>
<p><a class='msdiv' id='msdiv108'></a>‘উদকং’ বলতে পাত্রধারে বা পুষ্করিণীতে অথবা জলাশয়ে স্থিত জল বুঝায়। তৎস্থিত যেকোনো জলাদি বস্তু চৌর্যচিত্তে স্পর্শ করলে ‘দুক্কট’ আপত্তি। আলোড়ন করলে ‘থুল্লচ্চয়’। আর স্থানান্তরিত করলে ‘পারাজিকা’ আপত্তি। পঞ্চমাসা বা তদতিরিক্ত মূল্য কিংবা তার সমপরিমাণ মূল্যানুযায়ী জল নিজের পাত্রে রেখে চৌর্যচিত্তে স্পর্শ করলে ‘দুক্কট’। আলোড়ন করলে ‘থুল্লচ্চয়’। আত্মসাৎ অর্থাৎ নিজের পাত্রগত করলে ‘পারাজিকা’ আপত্তি হয়। নির্মিত জলের বাঁধ ভাঙলে ‘দুক্কট’। জলের বাঁধ ভেঙে পঞ্চমাসা বা তদতিরিক্ত মূল্য অথবা তার সমপরিমাণ মূল্যের জল নিয়ে গেলে, ‘পারাজিকা’ আপত্তি। অতিরিক্ত মাসা বা পঞ্চমাসার চেয়ে কম মূল্যের জল নিয়ে গেলে, ‘থুল্লচ্চয়’। পঞ্চমাসা বা তার চেয়ে কম মাসা মূল্যের জল নিয়ে গেলে, ‘দুক্কট’ আপত্তি।</p>
<p><a class='msdiv' id='msdiv109'></a>‘দন্তপোণং বা দন্তকাষ্ঠ’ বলতে দ্বিবিধ, যথা : ছিন্ন দন্তকাষ্ঠ বা দাঁত মাজার কাঠি এবং অছিন্ন দন্তকাষ্ঠ বা দাঁত খুঁটিবার কাঠি। পঞ্চমাসা বা তার অতিরিক্ত মুদ্রা বা তৎমূল্যানুযায়ী দন্তকাষ্ঠ চৌর্যচিত্তে স্পর্শ করলে ‘দুক্কট’ আপত্তি। এদিক-ওদিক নাড়লে, ‘থুল্লচ্চয়’। স্থানান্তর করলে ‘পারাজিকা’ আপত্তি হয়।</p>
<p><a class='msdiv' id='msdiv110'></a>‘বনপ্পতি বা বৃক্ষ’ অর্থে সচরাচর জনসাধারণ যে, বৃক্ষকে আশ্রয়, নিশ্রয় ও পরিভোগ করে অবস্থান করে। সেরূপ বৃক্ষ চৌর্যচিত্তে ছেদন ইচ্ছা করলে প্রয়োগে প্রয়োগে ‘দুক্কট’ আপত্তি। ছেদনের উপক্রম হলে, ‘থুল্লচ্চয়’ আপত্তি। সেই উপক্রমে ছেদন করলে ‘পারাজিকা’ আপত্তি হয়।</p>
<p><a class='msdiv' id='msdiv111'></a>‘হরণকং বা হরণকৃত বস্তু’ বলতে অন্যের দ্বারা হরণকৃত বস্তু বুঝায়। সেরূপ বস্তু চৌর্যচিত্তে স্পর্শ করলে ‘দুক্কট’; নাড়াচাড়া করলে ‘থুল্লচ্চয়’। স্থানচ্যুত করলে ‘পারাজিকা’ আপত্তি হয়। ‘দ্রব্যের বাহকসহ নিয়ে যাব’ এই চেতনায় চৌর্যচিত্তে প্রথম পাদ অতিক্রম করলে ‘থুল্লচ্চয়’ আপত্তি। আর দ্বিতীয় পাদ অতিক্রমে, ‘পারাজিকা’ আপত্তি হয়। ‘মাটিতে পতিত দ্রব্য গ্রহণ করব’ এরূপ চেতনায় চৌর্যচিত্তে লুকিয়ে রাখলে, ‘দুক্কট’। পঞ্চমাসা বা তদূর্ধ্বে কিংবা তার সমমূল্যের পতিত যেকোনো দ্রব্য চৌর্যচিত্তে স্পর্শ করলে ‘দুক্কট’। এদিক-ওদিক নাড়লে, ‘থুল্লচ্চয়’। আর স্থানান্তরিত করলে ‘পারাজিকা’ আপত্তি হয়।</p>
<p><a class='msdiv' id='msdiv112'></a>‘উপনিধি বা বন্ধকি দ্রব্য’ বলতে রক্ষিত বা জমাকৃত দ্রব্যাদি বুঝায়। যদি কোনো ব্যক্তি জমাকৃত দ্রব্যাদি নিবার আশায় বলে যে, ‘ভন্তে, আমার ভাণ্ডাদি দিন, তখন উক্ত ভিক্ষু ‘আমি নিই নাই’ বলে সজ্ঞানে মিথ্যা বলে, তাহলে ‘দুক্কট’ আপত্তি। দ্রব্যের স্বত্বাধিকারী ‘পাব না’ ভেবে উপলব্ধি করে দ্রব্যের আশা ত্যাগ করলে ‘পারাজিকা’ আপত্তি হয়। স্বত্বাধিকারীকে বিচারে পরাজয় করলে ‘পারাজিকা’ আপত্তি হয়। মিথ্যাকথা বলে দুঃখের কারণ সৃষ্টি করলে ‘থুল্লচ্চয়’ আপত্তি হয়।</p>
<p><a class='msdiv' id='msdiv113'></a>‘সুঙ্কঘাতং বা সীমান্তে শুল্কঘাত’ বলতে রাজ্যে স্থাপিত পর্বত খণ্ডের নদীতীর্থে অথবা গ্রামদ্বারে প্রবেশ করলে যেমন শুল্ক গ্রহণ করে, তেমন স্থানে ভিক্ষু প্রবেশ করে পঞ্চমাসা বা তার ঊর্ধ্বে রাজার অধিকৃত মূল্যের কোনো ভাণ্ডাদি চৌর্যচিত্তে স্পর্শ করলে ‘দুক্কট’ আপত্তি। নাড়াচাড়া করলে ‘থুল্লচ্চয়’। শুল্ক না দিবার ইচ্ছায় প্রথম পাদ অতিক্রম করলে ‘থুল্লচ্চয়’। দ্বিতীয় পাদ অতিক্রম করলে ‘পারাজিকা’ আপত্তি। অভ্যন্তরভাগে প্রবেশ করার সময় কিংবা বহির্ভাগে নিষ্ক্রমণ হওয়ার সময় শুল্ক না দিয়ে একহস্ত প্রমাণ পাদ অতিক্রম করলে ‘পারাজিকা’ আপত্তি হয়। ভুলবশত না দিলে, ‘দুক্কট’ আপত্তি।</p>
<p><a class='msdiv' id='msdiv114'></a>‘পাণো বা প্রাণী’ অর্থে মানুষ জাতীয় প্রাণীকে বুঝায়। গৃহদাসীর গর্ভজাত সন্তান ক্রয়কৃত বা পরদেশ হতে অপহরণ করে আনা বা যুদ্ধে ধৃত ব্যক্তি অথবা তৎসদৃশ ব্যক্তিকে ‘নিয়ে যাব’ এই চেতনায় অপহরণ চিত্তে স্পর্শ করলে ‘দুক্কট’ আপত্তি। হস্তে বা পদে ধরে নিয়ে যাবার উপক্রম করলে ‘থুল্লচ্চয়’ আপত্তি। সেই উপক্রমে নিয়ে যাবার ইচ্ছুক হয়ে স্থিতস্থান হতে কেশাগ্র প্রমাণ অতিক্রম করলে ‘পারাজিকা’ আপত্তি। ভয়ভীতি দেখিয়ে বা প্রহার করে বলে যে, ‘এই স্থান হতে যাও’ সেরূপ বলার সাথে সাথে যদি প্রথম পাদ অতিক্রম করে, তাহলে ‘থুল্লচ্চয়’। আর দ্বিতীয় পাদ অতিক্রমে, ‘পারাজিকা’ আপত্তি হয়।</p>
<p>‘অপদং’ অর্থে সর্প ও মৎস্যাদিকে বুঝায়। পঞ্চমাসা বা তৎঊর্ধ্বে বা তার সমপরিমাণ মূল্যের সর্প ও মৎস্য সদৃশ প্রাণী অপহরণ চিত্তে স্পর্শ করলে ‘দুক্কট’। নিয়ে যাবার জন্য উপক্রম করলে ‘থুল্লচ্চয়’। আর স্থানান্তরিত করলে ‘পারাজিকা’ আপত্তি হয়।</p>
<p><a class='msdiv' id='msdiv115'></a>‘দ্বিপদং’ বলতে মনুষ্যজাতি এবং পক্ষীজাতিকে বুঝায়। তাদৃশ প্রাণীকে ‘অপহরণ করব’ এই চেতনায় চৌর্যচিত্তে স্পর্শ করলে ‘দুক্কট’ আপত্তি। হস্তে বা পদে ধরে নিয়ে যাবার জন্য উপক্রম করলে ‘থুল্লচ্চয়’। সেই উপক্রমে স্থানচ্যুত করলে ‘পারাজিকা’ আপত্তি হয়। ভয়ভীতি দেখিয়ে বা প্রহার করে বলে যে, ‘এখান হতে যাও’ সেরূপ বলার পর যদি প্রথম পাদ অতিক্রম করে, তাহলে ‘থুল্লচ্চয়’। আর দ্বিতীয় পাদ অতিক্রমে, ‘পারাজিকা’ আপত্তি।</p>
<p><a class='msdiv' id='msdiv116'></a>‘চতুপ্পদং’ বলতে হস্তী, অশ্ব, উট, ষাড়, গাধা, পশু ইত্যাদি চতুষ্পদী প্রাণীকে বুঝায়। উক্তরূপ প্রাণীকে চৌর্যচিত্তে স্পর্শ করলে ‘দুক্কট’ আপত্তি। নিয়ে যাবার জন্য উপক্রম করলে ‘থুল্লচ্চয়’ আপত্তি। সেই উপক্রমে স্থিত স্থান হতে কেশাগ্রমাত্রও অতিক্রম করলে ‘পারাজিকা’ আপত্তি হয়। ভয়ভীতি দেখিয়ে বা প্রহারাদি করে বলে যে, ‘এই স্থান হতে যাও’ সেরূপ বলার পর যদি প্রথম পাদ অতিক্রম করে ‘থুল্লচ্চয়’। দ্বিতীয় পাদ অতিক্রমে, ‘থুল্লচ্চয়’। তৃতীয় পাদ অতিক্রম করলেও ‘থুল্লচ্চয়’। আর চতুর্থ পাদ অতিক্রম করার সাথে সাথে ‘পারাজিকা’ আপত্তি হয়।</p>
<p><a class='msdiv' id='msdiv117'></a>‘বহুপ্পদং’ বলতে বৃশ্চিক (বিছাপোকা), শত বা বহুপদী সরীসৃপ, ইতর জাতীয় প্রাণীকে বুঝায়। পঞ্চমাসা বা তদতিরিক্ত বা তার সমমূল্যের চৌর্যচিত্তে স্পর্শ করলে ‘দুক্কট’। নাড়াচাড়া করলে ‘থুল্লচ্চয়’। স্থানচ্যুত করলে ‘পারাজিকা’ আপত্তি হয়। ভয়ভীতি দেখিয়ে বা প্রহারাদি করে বলে যে, ‘এখান হতে চলে যাও’ এরূপ বলার পর প্রথম পাদ অতিক্রমে, পদে পদে ‘থুল্লচ্চয়’। অন্তিমপাদ অতিক্রমে, ‘পারাজিকা’ আপত্তি।</p>
<p><a class='msdiv' id='msdiv118'></a>‘ওরচকো বা গুপ্তচর’ বলতে দ্রব্যাদি অন্বেষণকারীকে বুঝায়। যদি কোনো ভিক্ষু অন্য ভিক্ষুকে বলে যে, ‘এই উপায়ে এই ভাণ্ড অপহরণ করে আন’ তাহলে আদেশদানকারীর ‘দুক্কট’ আপত্তি। সেই আদেশানুযায়ী অপহরণকারী ভিক্ষু সেই ভাণ্ড হরণ করলে আদেশদানকারী ও অপহরণকারী উভয় ভিক্ষুর ‘পারাজিকা’ আপত্তি হয়।</p>
<p>‘ওণিরক্খো’ অর্থ পণ্যদ্রব্যাদি রাখার বিশ্বাসযোগ্য রক্ষক বা ব্যক্তিকে বুঝায়। সংগৃহীত ভাণ্ড গোপন বা আত্মসাৎ ইচ্ছায় পঞ্চমাসা বা তার ঊর্ধ্বে বা তার সমমূল্যের দ্রব্যাদি চৌর্যচিত্তে স্পর্শ করলে ‘দুক্কট’ আপত্তি। নাড়াচাড়া করলে ‘থুল্লচ্চয়’। স্থানচ্যুত করলে ‘পারাজিকা’ আপত্তি।</p>
<p>‘সংবিদাবহারো বা চুরির মানসে পরামর্শ’ বলতে কিছুসংখ্যক ভিক্ষু একত্রিত হয়ে ‘অমুকের ভাণ্ড হরণ করব’ এই বলে পরামর্শ করে যদি তাদের মধ্যে যেকোনো একজন ঐ ভাণ্ড হরণ করে, তাহলে পরামর্শকারী সকল ভিক্ষুর ‘পারাজিকা’ অপরাধ হয়।</p>
<p><a class='msdiv' id='msdiv119'></a>‘সংকেতকম্মং’ অর্থ সংকেত করাকে বুঝায়। যদি কোনো ভিক্ষু কোনো ব্যক্তিকে অন্য কারো নির্দিষ্ট ভাণ্ড পূর্বাহ্নে বা অপরাহ্ণে বা রাত্রিতে অথবা দিনে এই চারি সময়ের মধ্যে যেকোনো সময়ে সংকেত করে দ্রব্যাদির সন্ধান বাতলায়ে দিয়ে বলে যে, ‘ঐ ভাণ্ড অপহরণ কর’, তাহলে আদেশদানকারী ভিক্ষু বলা মাত্রই ‘দুক্কট’ আপত্তি। আর যদি অপহরণকারী ব্যক্তি ঐ চারি সময়ের মধ্যে যেকোনো একটি নির্দিষ্ট সময়ে সেই দ্রব্যাদি চুরি করে; তাহলে আদেশদানকারী ভিক্ষুর সংকেতক্ষণেই ‘পারাজিকা’ আপত্তি হয়। যদি সেই সংকেতক্ষণে অপহরণকারী ব্যক্তি আগে বা পরে সেই দ্রব্যাদি চুরি করে, তাহলে নির্দেশকারীর অনাপত্তি। কিন্তু অপহরণকারী ব্যক্তি যদি ভিক্ষু হয়, তাহলে চুরিক্ষণেই তার ‘পারাজিকা’ আপত্তি হয়।</p>
<p><a class='msdiv' id='msdiv120'></a>‘নিমিত্তকম্মং’ বলতে নিমিত্ত বা ইশারা করাকে বুঝায়। যদি কোনো ভিক্ষু অন্য কোনো ভিক্ষুকে চক্ষু উত্তোলন করে বা ভ্রূকুঞ্চন দ্বারা ইঙ্গিত করে বা শির নেড়ে ইশারা করে বলে যে, ‘ঐ দ্রব্যাদি হরণ কর, তাহলে বলামাত্রই ‘দুক্কট’ আপত্তি। আর যদি সেই ইঙ্গিত বা ইশারানুযায়ী সেই দ্রব্যাদি চুরি করে, তাহলে ইঙ্গিতকারী এবং হরণকারী উভয় ভিক্ষুর ‘পারাজিকা’ আপত্তি। সেই ইশারাক্ষণে চুরি না করে যদি তার আগে বা পরে চুরি করে, তাহলে ইঙ্গিতকারী ভিক্ষুর অনাপত্তি। কিন্তু অপহরণকারী ভিক্ষুর ‘পারাজিকা’ আপত্তি।</p>
<p><a class='msdiv' id='msdiv121'></a>যদি ভিক্ষু ভিক্ষুকে এরূপ আদেশ করে বলে যে, ‘এই উপায়ে অমুক ভাণ্ড চুরি কর’। তাহলে আদেশদানকারী ভিক্ষুর ‘দুক্কট’ আপত্তি। অপহরণকারী ভিক্ষুও সেরূপ চুরি চেতনায় ঐ ভাণ্ড চুরি করলে উভয়ের ‘পারাজিকা’ আপত্তি হয়।</p>
<p>যদি ভিক্ষু ভিক্ষুকে এরূপ আদেশ প্রদান করে বলে যে, ‘এভাবে এই দ্রব্য চুরি কর’। তাহলে আদেশদানকারীর ‘দুক্কট’; যদি হরণকারী ভিক্ষু সেরূপ চেতনায় অন্যদ্রব্য অপহরণ করে, তাহলে আদেশদানকারীর অনাপত্তি। কিন্তু অপহরণকারী ভিক্ষুর ‘পারাজিকা’ আপত্তি হয়।</p>
<p>যদি ভিক্ষু ভিক্ষুকে এরূপ আদেশ করে বলে যে, ‘এই উপায়ে এই ভাণ্ড হরণ কর’; তাহলে তার ‘দুক্কট’ আপত্তি। যদি অপহরণকারী ভিক্ষু অন্য চেতনায় দ্রব্য চুরি করে, তাহলে উভয়ের ‘পারাজিকা’ আপত্তি হয়।</p>
<p>যদি ভিক্ষু ভিক্ষুকে এরূপ আদেশ করে বলে যে, ‘এরূপে এইদ্রব্য চুরি কর’, তাহলে তার ‘দুক্কট’ আপত্তি। আর যদি অপহরণকারী ভিক্ষু অন্য চেতনায় অন্য দ্রব্য চুরি করে, তাহলে আদেশদানকারী ভিক্ষুর অনাপত্তি। কিন্তু অপহরণকারী ভিক্ষুর ‘পারাজিকা’ আপত্তি হয়।</p>
<p>যদি ভিক্ষু ভিক্ষুকে এরূপ আদেশ করে বলে যে, ‘অমুক নামীয় ভিক্ষু অমুক নামীয় ভিক্ষুকে এরূপ বলুক যে, এই দ্রব্য এরূপে অপহরণ করুক’, এটি বললে আদেশদানকারীর ‘দুক্কট’ আপত্তি। যদি সে এই বিষয়ে অন্যকে প্রকাশ করে, তাহলেও আদেশদানকারীর ‘দুক্কট’। অপহরণকারী ভিক্ষুও উক্ত নির্দেশ গ্রহণ করলে আদেশদানকারীর ‘থুল্লচ্চয়’। যদি অপহরণকারী সেই দ্রব্যাদি চুরি করে, তাহলে সকলের ‘পারাজিকা’ আপত্তি হয়।</p>
<p>যদি ভিক্ষু ভিক্ষুকে এটি বলে নির্দেশ করে যে, “অমুক নামীয় ভিক্ষু অমুক নামীয় ভিক্ষুকে এরূপ বলুক যে, এই দ্রব্য এই উপায়ে চুরি করুক।” তবে নির্দেশকারী ভিক্ষুর ‘দুক্কট’। সে যদি অন্য ভিক্ষুকে আদেশ করে, তাহলেও নিদের্শকারীর ‘দুক্কট’। অপহরণকারী উক্ত নির্দেশ গ্রহণ করলে নির্দেশকারীর ‘দুক্কট’। যদি অপহরণকারী ভিক্ষু সেই ভাণ্ড হরণ করে, তাহলে প্রথম নির্দেশকারী ভিক্ষুর অনাপত্তি। কিন্তু দ্বিতীয় আদেশদানকারী এবং অপহরণকারী উভয় ভিক্ষুর ‘পারাজিকা’ আপত্তি হয়।</p>
<p>যদি ভিক্ষু ভিক্ষুকে এরূপ আদেশ করে বলে যে, ‘অমুক দ্রব্য চুরি কর’ তাহলে আদেশদানকারীর ‘দুক্কট’। অপহরণকারী ভিক্ষু চুরি করতে গিয়ে পুনঃ ফিরে এসে বলে যে, ‘আমি সেই দ্রব্য অপহরণ করতে সমর্থ নই।’ আদেশদানকারী পুনরায় বলে যে, “যখন তুমি সমর্থ হবে, তখন সেই দ্রব্য হরণ করবে।” এরূপ বললেও নিদের্শকারীর ‘দুক্কট’। আর যদি অপহরণকারী ভিক্ষু সেই দ্রব্য চুরি করে, তাহলে উভয়ের ‘পারাজিকা’ আপত্তি।</p>
<p>যদি ভিক্ষু ভিক্ষুকে এরূপ আদেশ দেয় যে, ‘এই দ্রব্য অপহরণ কর’ তাহলে আদেশদানকারীর ‘দুক্কট’। আদেশদানকারী নির্দেশ দেয়ার পর অনুশোচনাবশত হরণকারীকে ‘অপহরণ কর না’ এরূপ নিষেধ করার পরও হরণকারী তা না শুনে সেই দ্রব্য চুরি করলে উভয়ের ‘পারাজিকা’ আপত্তি হয়।</p>
<p>যদি ভিক্ষু ভিক্ষুকে এরূপ আদেশ করে বলে যে, ‘এই দ্রব্য চুরি কর’ তাহলে নির্দেশকারীর ‘দুক্কট’। আদেশদানকারী নির্দেশ দেয়ার পর অনুশোচনাবশত হরণকারীকে বলে যে, ‘চুরি কর না’ এরূপ নিষেধ করার পরও আদিষ্ট ভিক্ষু তা না শুনে যদি বলে ‘আমি তা চুরি করব’। এরূপ বলার পর হরণকারী উক্ত দ্রব্য চুরি করলে আদেশদানকারীর অনাপত্তি। কিন্তু অপহরণকারী ভিক্ষুর ‘পারাজিকা’ আপত্তি হয়।</p>
<p>যদি ভিক্ষু ভিক্ষুকে আদেশ দিয়ে এরূপ বলে যে, ‘অমুক দ্রব্য চুরি কর’ তাহলে নির্দেশকারীর ‘দুক্কট’ আপত্তি। নির্দেশকারী নির্দেশ দেয়ার পর অনুশোচনাবশত আদিষ্ট ভিক্ষুকে বলে যে, ‘হরণ কর না’; সে তা শুনে বলে যে, ‘ঠিক আছে ভন্তে, করব না’ তাহলে উভয় ভিক্ষুর অনাপত্তি।</p>
<p><a class='msdiv' id='msdiv122'></a>পঞ্চবিধ কারণে অদত্ত বস্তু গ্রহণ-হেতু ‘পারাজিকা’ আপত্তি হয়। যথা : ১. পরপরিগৃহীত বা অপরের অর্থাৎ মনুষ্যজাতির সম্পত্তি হলে, ২. অপরের সম্পত্তি বলে ধারণা থাকলে. ৩. পঞ্চমাসা বা তদূর্ধ্ব মূল্যের অতি ভারী দ্রব্য অর্থাৎ ‘পারাজিকার’ যোগ্য বস্তু হলে, ৪. গ্রহণের সময় চৌর্যচিত্ত উপস্থিত থাকলে এবং ৫. স্পর্শে ‘দুক্কট’, নাড়লে ‘থুল্লচ্চয়’, স্থানান্তরে ‘পারাজিকা’ আপত্তি হয়।</p>
<p><a class='msdiv' id='msdiv123'></a>পঞ্চবিধ কারণে অদত্ত দ্রব্য গ্রহণহেতু ‘থুল্লচ্চয়’ আপত্তি হয়। যথা : ১. অপরের দ্রব্য হলে, ২. অপরের দ্রব্য বলে ধারণা থাকলে, ৩. ছোট মুদ্রার চেয়ে কিছু বেশি বা তার চেয়ে কিছু কম মূল্যের লঘু দ্রব্য অর্থাৎ ‘থুল্লচ্চয়’ আপত্তির যোগ্য হলে, ৪. গ্রহণের সময় চৌর্যচিত্ত উৎপন্ন হলে, এবং ৫. স্পর্শে ‘দুক্কট’, নাড়াচাড়া করলে ‘দুক্কট’, স্থানচ্যুত হলে, ‘থুল্লচ্চয়’ আপত্তি।</p>
<p><a class='msdiv' id='msdiv124'></a>পঞ্চবিধ কারণে অদত্ত দ্রব্য গ্রহণহেতু ‘দুক্কট’ আপত্তি হয়। যথা : ১. অন্যের সম্পত্তি হলে, ২. অন্যের সম্পত্তি বলে ধারণা থাকলে, ৩. ছোট মুদ্রা বা তার চেয়ে কম মূল্যের লঘু দ্রব্য অর্থাৎ ‘দুক্কট’ আপত্তিযোগ্য দ্রব্য হলে, ৪. গ্রহণের সময় চৌর্যচিত্ত থাকলে এবং ৫. স্পর্শে ‘দুক্কট’। নাড়লে ‘দুক্কট’। স্থানান্তরিত করলে ‘দুক্কট’ আপত্তি।</p>
<p><a class='msdiv' id='msdiv125'></a>ষড়বিধ কারণে অদত্ত গ্রহণহেতু ‘পারাজিকা’ আপত্তি হয়। যথা : ১. নিজের দ্রব্য নহে ধারণায় গ্রহণ করলে ২. বিশ্বাস না করে গ্রহণ করলে ৩. অনির্দিষ্ট কালের জন্য গ্রহণ করলে ৪. পঞ্চমাসা (পঞ্চ মুদ্রা) বা তদতিরিক্ত পঞ্চমুদ্রা মূল্যের অতি গুরুদ্রব্য অর্থাৎ ‘পারাজিকা’ আপত্তির যোগ্য বস্তু হলে, ৫. গ্রহণের সময় চৌর্যচিত্ত উপস্থিত থাকলে এবং স্পর্শে ‘দুক্কট’। নাড়াচাড়ায় ‘থুল্লচ্চয়’। স্থানচ্যুত করলে ‘পারাজিকা’ আপত্তি হয়।</p>
<p><a class='msdiv' id='msdiv126'></a>ষড়বিধ কারণে অপ্রদত্ত দ্রব্য গ্রহণহেতু ‘থুল্লচ্চয়’ আপত্তি হয়। যথা : ১. নিজের দ্রব্য নহে ধারণায় গ্রহণ করলে ২. বিশ্বাস না করে গ্রহণ করলে ৩. অনির্দিষ্ট কালের জন্য গ্রহণ করলে ৪. ছোট মুদ্রার ঊর্ধ্বে বা তার চেয়ে কম মূল্যের লঘু দ্রব্য অর্থাৎ ‘থুল্লচ্চয়’ আপত্তির যোগ্য বস্তু হলে, ৫. গ্রহণের সময় চৌর্যচিত্ত উৎপন্ন হলে এবং ৬. স্পর্শে ‘দুক্কট’। নাড়াচাড়ায় ‘দুক্কট’। স্থানান্তর করলে ‘থুল্লচ্চয়’ আপত্তি।</p>
<p><a class='msdiv' id='msdiv127'></a>ষড়বিধ কারণে অদত্ত দ্রব্য গ্রহণহেতু ‘দুক্কট’ আপত্তি হয়। যথা : ১. স্বীয় দ্রব্য নহে ধারণায় গ্রহণ করলে ২. বিশ্বাস না করে গ্রহণ করলে ৩. অনির্দিষ্ট কালের জন্য গ্রহণ করলে ৪. ছোট মুদ্রা বা তার চেয়ে কমমূল্যের লঘু দ্রব্য অর্থাৎ ‘দুক্কট’ আপত্তির যোগ্য দ্রব্য হলে, ৫. গ্রহণের সময় চৌর্যচিত্ত উদয় হলে এবং ৬. স্পর্শে ‘দুক্কট’, নাড়াচাড়ায় ‘দুক্কট’। স্থানচ্যুতিতে ‘দুক্কট’ আপত্তি হয়।</p>
<p><a class='msdiv' id='msdiv128'></a>পঞ্চবিধ কারণে অপ্রদত্ত দ্রব্য গ্রহণহেতু ‘দুক্কট’ আপত্তি হয়। যথা : ১. পরপরিগৃহীত দ্রব্য না হলে, ২. অন্যের দ্রব্য বলে ধারণা থাকলে, ৩. ছোট পঞ্চমুদ্রা বা তার চেয়ে ঊর্ধ্বে পঞ্চ মুদ্রা মূল্যের গুরু দ্রব্য অর্থাৎ ‘দুক্কট’ আপত্তির যোগ্য দ্রব্য হলে, ৪. গ্রহণের সময় চৌর্যচিত্ত উপস্থিত থাকলে এবং ৫. স্পর্শে ‘দুক্কট’। নাড়াচাড়ায় ‘দুক্কট’ আপত্তি। স্থানচ্যুতিতে ‘দুক্কট’ আপত্তি।</p>
<p><a class='msdiv' id='msdiv129'></a>পঞ্চবিধ কারণে অপ্রদত্ত দ্রব্য গ্রহণহেতু ‘দুক্কট’ আপত্তি হয়। যথা : ১. পরপরিগৃহীত বা অপরের দ্রব্য না হলে, ২. অপরের দ্রব্য বলে ধারণা থাকলে, ৩. ছোট মুদ্রার ঊর্ধ্বে বা তার চেয়ে কিছু কম পঞ্চমুদ্রা মূল্যের দ্রব্য অর্থাৎ ‘দুক্কট’ আপত্তির যোগ্য দ্রব্য হলে, ৪. গ্রহণের সময় চৌর্যচিত্ত থাকলে এবং ৫. স্পর্শে ‘দুক্কট’। নাড়াচাড়ায় ‘দুক্কট’। স্থানচ্যুতিতে ‘দুক্কট’ আপত্তি হয়।</p>
<p><a class='msdiv' id='msdiv130'></a>পঞ্চবিধ কারণে অপ্রদত্ত দ্রব্য গ্রহণহেতু ‘দুক্কট’ আপত্তি হয়। যথা : ১. পরপরিগৃহীত দ্রব্য না হলে, ২. অপরের দ্রব্য বলে ধারণা থাকলে, ৩. ছোট মুদ্রা বা তার চেয়ে কম মুদ্রা মূল্যের দ্রব্য অর্থাৎ ‘দুক্কট’ আপত্তির যোগ্য দ্রব্য হলে, ৪. গ্রহণের সময় চৌর্যচিত্ত থাকলে এবং ৫. স্পর্শে ‘দুক্কট’, নাড়াচাড়ায় ‘দুক্কট’। স্থানচ্যুতিতে ‘দুক্কট’ আপত্তি।</p>
<p><a class='msdiv' id='msdiv131'></a>অনাপত্তি : নিজের সম্পত্তি হলে, বিশ্বাস করে গ্রহণ করলে কিছু সময়ের জন্য নিয়ে রাখলে, প্রেত ও পশুপক্ষীর বস্তু হলে, পাংশুকূল চেতনায় গ্রহণ করলে উন্মাদ (মানসিক বিকৃতি ও দুঃখগ্রস্ত) হলে এবং আদিকর্মিক হলে।</p>
<p class='endsection'>অদত্ত গ্রহণ প্রথম পরিচ্ছেদ সমাপ্ত</p>
<h3>বিনীত বত্থু, উদান গাথা</h3>
<p>পঞ্চবিধ দ্রব্যের ব্যাখ্যায় আর চতুর্বিধ আস্তরণে,</p>
<p>অন্ধকারে পঞ্চবিধ নিশ্চিতে, পঞ্চবিধ হরণে।</p>
<p>পাঁচ প্রকার নিরুত্তি বর্ণনায়, বায়ু সম্বন্ধে অপর দু-প্রকারে,</p>
<p>পরিশুদ্ধে, কুশতৃণের পাতা অতঃপর দশম স্নানাগারে।</p>
<p>পঞ্চবিধ খাদ্যাবশেষ ব্যাখ্যায়, পঞ্চবিধ অমূলকে,</p>
<p>দুর্ভিক্ষে মৃগমাংস, মিঠাই তারপর পিঠকে।</p>
<p>দ্রব্য বহনের থলি, গদি, বাঁশের খুঁটি, অভিনিষ্ক্রমণে,</p>
<p>বিশ্বাসযোগ্য আহার্য তারপর সজ্ঞানে অপর দুয়ে।</p>
<p>সপ্তমবার চুরি করে বলে তারা ‘আমরা চুরি করি নাই,</p>
<p>সংঘ হতে সপ্তমবার করল হরণ, পুষ্পে অপর দুই।</p>
<p>তিন বক্তাবাদী, মণিত্রয় নিয়ে অতিক্রমণে,</p>
<p>শুকর, মৃগ, মৎস, আরও অগ্রসর হয় যানে।</p>
<p>দুই টুকরো মাংসে, লাঠি দুয়ে,</p>
<p>পাংশুকূল গ্রহণ আর জল দুয়ে,</p>
<p>আনুপূর্বিক বিধান প্রণয়ন হয় অসম্পূর্ণে ও অসমাধায়ে।</p>
<p>শ্রাবস্তীতে চারি মুষ্ঠি পূর্ণে, দুই খাদ্যাবশেষে, দুই তৃণে,</p>
<p>সপ্তমে বণ্টন হয় সংঘের জন্যে , সপ্তমে মালিকহীনে।</p>
<p>কাষ্ঠ, জল, মৃত্তিকা, দুয়ে তৃণে,</p>
<p>সংঘ হতে সপ্তমবার চুরি করল ইচ্ছাকৃতে।</p>
<p>গ্রহণ করল না স্বীয় দ্রব্য যে,</p>
<p>যথা সময়ে নিয়ে গেল যে মালিক, সে।</p>
<p>চম্পায়, রাজগৃহে, অজ্জুক আর বৈশালীতে,</p>
<p>বারাণসী, কৌশাম্বী, দল্হিক ভিক্ষু সাগলা রাজ্যে।</p>
<h3>বিনীত বত্থু</h3>
<p><a class='msdiv' id='msdiv132'></a>সে সময়ে ষড়বর্গীয় ভিক্ষুগণ চীবরাদি বস্ত্র ধৌত করতে গিয়ে ধোপার বস্ত্রভাণ্ড চুরি করল। এতে তাদের মনে এরূপ সন্দেহ উদয় হলো : “আমরা কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ আপত্তিতে আপত্তিগ্রস্ত হয়েছি?” তারা ভগবানকে এই বিষয়ে নিবেদন করলে ভগবান বললেন, ‘হে ভিক্ষুগণ, তোমরা ‘পারাজিকা’ আপত্তিগ্রস্ত হয়েছ।’</p>
<p>সে সময়ে অন্যতর ভিক্ষু চীবরাদি বস্ত্র ধৌত করতে গিয়ে অতি মূল্যবান বস্ত্র দেখে চৌর্যচিত্ত উৎপন্ন হলো। এতে তার মনে এরূপ সন্দেহ উদয় হলো : ‘ভগবান কর্তৃক প্রজ্ঞাপ্ত শিক্ষাপদের মধ্যে আমি কি ‘পারাজিকা’ দোষে দোষী হয়েছি?’ সে ভগবানকে এটি প্রকাশ করলে ভগবান বললেন, “হে ভিক্ষু, চৌর্যচিত্ত উৎপত্তিতে অনাপত্তি।”</p>
<p>সে সময়ে জনৈক ভিক্ষু চীবরাদি বস্ত্র ধৌত করতে গিয়ে অতি মূল্যবান বস্ত্র দেখে চৌর্যচিত্তে স্পর্শ করল। এতে তার মনে এরূপ সংশয় উৎপন্ন হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ আপত্তিগ্রস্ত হয়েছি?” ভগবানকে এটি প্রকাশ করলে ভগবান বললেন, “হে ভিক্ষু, চৌর্যচিত্তে স্পর্শে তোমার ‘দুক্কট’ আপত্তি হয়েছে; ‘পারাজিকা’ আপত্তি নহে।”</p>
<p>সে সময়ে অন্যতর ভিক্ষু চীবরাদি বস্ত্র ধৌত করতে গিয়ে অতি মূল্যবান বস্ত্র দেখে চৌর্যচিত্তে এদিক-ওদিক নাড়াচাড়া করল। এতে তার চিত্তে এরূপ সন্দেহ উদয় হলো : “ভগবান কর্তৃক প্রজ্ঞাপিত শিক্ষাপদের মধ্যে আমি কি ‘পারাজিকা’ দোষে দোষী হয়েছি?” এটি ভগবানকে জ্ঞাপন করলে ভগবান বললেন, “হে ভিক্ষু, চৌর্যচিত্তে এদিক-ওদিক নাড়াচাড়া করলে ‘থুল্লচ্চয়’ আপত্তি হয়; ‘পারাজিকা’ আপত্তি নহে।”</p>
<p>সে সময়ে জনৈক ভিক্ষু চীবরাদি বস্ত্র ধৌত করতে গিয়ে অতি মহার্ঘ বস্ত্র দেখে চৌর্যচিত্তে স্থানান্তরিত করল। এতে তার মনে এরূপ সংশয় উদয় হলো যে, “আমি কি ভগবান কর্তৃক প্রজ্ঞাপ্ত শিক্ষাপদের মধ্যে ‘পারাজিকা’ আপত্তিগ্রস্ত হয়েছি?” এই বিষয়ে ভগবানকে প্রকাশ করলে ভগবান বললেন, “হে ভিক্ষু, তুমি ‘পারাজিকা’ দোষে দোষী হয়েছ।”</p>
<p><a class='msdiv' id='msdiv133'></a>সে সময়ে অন্যতর পিণ্ডচারিক ভিক্ষু অতি মূল্যবান উত্তরীয় দেখে চৌর্যচিত্ত উৎপন্ন হলো… চৌর্যচিত্তে স্পর্শ করল… চৌর্যচিত্তে নাড়াচাড়া করল… চৌর্যচিত্তে বস্ত্রাদি স্থানচ্যুত করল। এতে তার মনে এরূপ সন্দেহ উদয় হলো : “ভগবান কর্তৃক প্রজ্ঞাপিত শিক্ষাপদের মধ্যে আমি কি ‘পারাজিকা’ দোষে দোষী হয়েছি?” এই বিষয়ে ভগবানকে নিবেদন করলে ভগবান বললেন, “হে ভিক্ষু, তুমি ‘পারাজিকা’ দোষে দোষী হয়েছ।”</p>
<p><a class='msdiv' id='msdiv134'></a>সে সময়ে অন্যতর ভিক্ষু দিবাভাগে দ্রব্যভাণ্ড দেখে এরূপ মনস্থির করল যে, “এই দ্রব্যভাণ্ড রাত্রিতে চুরি করব।” সে ভিক্ষু এরূপ মনস্থির করে সেই দ্রব্যভাণ্ডটি চুরি করল… সেরূপ মনস্থির করে অন্য দ্রব্যভাণ্ডটি চুরি করল… অন্যভাবে মনস্থির করে সেই দ্রব্যভাণ্ডটি চুরি করল। এতে তার চিত্তে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপ্ত শিক্ষাপদের মধ্যে ‘পারাজিকা’ অপরাধে অপরাধী হয়েছি?” এটি ভগবানকে প্রকাশ করলে ভগবান বললেন, “হে ভিক্ষু, তুমি ‘পারাজিকা’ অপরাধে অপরাধী হয়েছ।”</p>
<p>সে সময়ে জনৈক ভিক্ষু দিনে দ্রব্যভাণ্ড দেখে ‘রাত্রিতে চুরি করব’ এরূপ মনস্থির করে, উক্ত ভিক্ষু সেই ধারণায় নিজের ভাণ্ড চুরি করল। এতে তার মনে এরূপ সংশয় উদয় হলো : “আমি কি ভগবান কর্তৃক প্রজ্ঞাপ্ত শিক্ষাপদের মধ্যে ‘পারাজিকা’ দোষে দোষী হয়েছি?” এ বিষয়ে ভগবানকে নিবেদন করলে ভগবান বললেন, “হে ভিক্ষু, তোমার ‘দুক্কট’ আপত্তি হয়েছে; ‘পারাজিকা’ আপত্তি নহে।”</p>
<p>সে সময়ে অন্যতর ভিক্ষু অন্যের দ্রব্যভাণ্ড নিয়ে যাওয়ার সময় চৌর্যচিত্তে মস্তকোপরি বোঝা (শিরভার) স্পর্শ করল… চৌর্যচিত্তে নাড়াচাড়া করল… চৌর্যচিত্তে স্কন্ধ নিচে নামাল… কাঁধের বোঝা চৌর্যচিত্তে স্পর্শ করল… চৌর্যচিত্তে কাঁধের বোঝা নাড়াচাড়া করল… চৌর্যচিত্তে কোমরের বোঝা স্পর্শ করল… চৌর্যচিত্তে কোমরের বোঝা নাড়াচাড়া করল… চৌর্যচিত্তে কোমরের বোঝা হস্ত দ্বারা গ্রহণ করল… চৌর্যচিত্তে হস্তোপরি বোঝা ভূমিতে রাখল… চৌর্যচিত্তে ভূমি হতে গ্রহণ করল। এতে তার মনে এরূপ সন্দেহ উদয় হলো : “ভগবান কর্তৃক প্রজ্ঞাপ্ত শিক্ষাপদের মধ্যে আমি কি ‘পারাজিকা’ অপরাধী হয়েছি? ভগবানকে এ বিষয়ে জ্ঞাপন করলে ভগবান বললেন, “হে ভিক্ষু, তুমি ‘পারাজিকা’ অপরাধী হয়েছ।”</p>
<p><a class='msdiv' id='msdiv135'></a>সে সময়ে জনৈক ভিক্ষু উন্মুক্তাকাশে চীবর প্রসারিত করে শুকাতে দিয়ে বিহারে প্রবেশ করলেন। অন্য ভিক্ষু “আমার এই চীবর হারিয়ে যেতে পারে’ এই ভেবে চীবরটি সামলিয়ে রেখে বাইরে আসলে, ঐ ভিক্ষু জিজ্ঞাসা করলেন, “আবুসো, কে আমার চীবর নিয়ে গেছে?” সে বলল, “আমি নিয়ে গেছি।” “বন্ধু, যদি তুমি ঐ চীবর গ্রহণ কর, তাহলে তুমি অশ্রমণ।” এতে ঐ ভিক্ষুর মনে এরূপ সংশয় উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ আপত্তিগ্রস্ত হয়েছি?” ভগবানকে এ বিষয়ে জ্ঞাপন করলে ভগবান বললেন, “হে ভিক্ষু, তখন তুমি কীরূপ চিত্তে চীবর গ্রহণ করেছিলে?” “ভগবান আমি অনাসক্তচিত্তে গ্রহণ করেছি।” “তাহলে তোমার অনাপত্তি।”</p>
<p>সে সময়ে অন্যতর ভিক্ষু আসনে চীবর, বসার কাপড় এবং নিম্নাসনে পাত্র রেখে বিহারে প্রবেশ করল। অপর ভিক্ষু “আমার এই পাত্র-চীবর কেউ নিয়ে যেতে পারে” এটি ভেবে পাত্র-চীবর সামলিয়ে রেখে বাইরে আসলে, ঐ ভিক্ষু জিজ্ঞাসা করল, “আবুসো, কে আমার পাত্র-চীবর নিয়ে গেছে?” তখন সে বলল, “আমি নিয়ে গেছি।” “আবুসো যদি তুমি নিয়ে যাও; তাহলে তুমি অশ্রমণ।” এতে সেই ভিক্ষুর মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপ্ত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে জানালে, ভগবান সেই ভিক্ষুকে জিজ্ঞেস করলেন, “হে ভিক্ষু, তখন তুমি কি চিত্ত নিয়ে গ্রহণ করেছিলে?” “ভগবান আমি তৃষ্ণাহীন চিত্তে গ্রহণ করেছি।” “তাহলে ভিক্ষু তোমার কোনো অপরাধ হয়নি।”</p>
<p>সে সময়ে অন্যতরা ভিক্ষুণী ব্রত সম্পাদনার্থে চীবর বাইরে শুকাতে দিয়ে বিহারে প্রবেশ করল। অন্যতরা আর এক ভিক্ষুণী, “আমার এই চীবর নষ্ট হতে পারে; এই ভেবে সামলিয়ে রাখল। যখন সে বাইরে আসল, তখন ঐ ভিক্ষুণী এরূপ জিজ্ঞেস করল, “আর্যে, আমার চীবর কে নিয়ে গেল?” সে ভিক্ষুণী বলল, “আর্যে, আমি নিয়েছি।” “যদি তুমি সেই চীবর গ্রহণ করে থাক; তাহলে তুমি অশ্রমণী”। এতে সেই ভিক্ষুণীর মনে এরূপ সংশয় উদয় হলো : “ভগবান কর্তৃক প্রজ্ঞাপ্ত শিক্ষাপদের মধ্যে আমি কি ‘পারাজিকা’ অপরাধগ্রস্ত হয়েছি?” এ ব্যাপারে সেই ভিক্ষুণী ভিক্ষুণীদের প্রকাশ করল। ভিক্ষুণীগণ ভিক্ষুদের মধ্যে প্রকাশ করলে ভিক্ষুগণ এ বিষয়ে ভগবানকে জ্ঞাপন করলেন, ভগবান জিজ্ঞেস করলেন, “হে ভিক্ষুণী, তখন তোমার কোন চিত্ত উৎপন্ন হয়েছিল?” “ভগবান অনাসক্তি চিত্ত।” “তাহলে হে ভিক্ষুগণ, এই ভিক্ষুণীর কোনো আপত্তি হয়নি।”</p>
<p><a class='msdiv' id='msdiv136'></a>সে সময়ে জনৈক ভিক্ষু ঘূর্ণিঝড়ে কবলিত শাকট দেখে শাকট মালিকদের সম্মুখে শাকট নিয়ে গেলে, মালিকেরা সেই ভিক্ষুকে ‘অশ্রমণ তুমি’ এ বলে নিন্দা করল। এতে সেই ভিক্ষুর মনে এরূপ সন্দেহ উৎপন্ন হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে জ্ঞাপন করলে ভগবান বললেন, “হে ভিক্ষু, তখন তোমার কোন চিত্ত উৎপন্ন হয়েছিলে?” “ভগবান, তখন আমার অচৌর্যচিত্ত উৎপন্ন হয়েছিল।” “তাহালে হে ভিক্ষু, অচৌর্যচিত্তহেতু তোমার অনাপত্তি।”</p>
<p>সে সময়ে অন্যতর ভিক্ষু ঘূর্ণিঝড়ে উৎক্ষিপ্ত হয়ে মাটিতে পতিত পশমী সুতানির্মিত শাল দেখে, শাল মালিকদের সম্মুখে চৌর্যচিত্তে গ্রহণ করল। তখন মালিকরা এ বলে নিন্দা করল, ‘তুমি অশ্রমণ’। এতে সেই ভিক্ষুর চিত্তে এরূপ সন্দেহ উদয় হলো : ‘ভগবান কর্তৃক প্রজ্ঞাপিত শিক্ষাপদের মধ্যে আমি কি ‘পারাজিকা’ দোষগ্রস্ত হয়েছি?” এটি ভগবানকে নিবেদন করলে ভগবান বললেন, “হে ভিক্ষু, চৌর্যচিত্তে শালটি গ্রহণহেতু তুমি ‘পারাজিকা’ দোষগ্রস্ত হয়েছ।”</p>
<p><a class='msdiv' id='msdiv137'></a>সে সময়ে অন্যতর ভিক্ষু শ্মশানে গিয়ে অপরিবর্তিত (অবিনষ্ট) মৃতশরীর হতে পাংশুকূল বস্ত্র সংগ্রহ করলেন। সেই মৃতশরীরকে আশ্রয় করে এক প্রেত অবস্থান করত। তখন সেই প্রেত উক্ত ভিক্ষুকে এরূপ বলল, “ভন্তে, আমার বস্ত্র দয়া করে নিবেন না” সেই ভিক্ষু বস্ত্রটি নিয়ে চলে যেতে লাগলেন। তখন সেই মৃতশরীর উঠে সেই ভিক্ষুর পিছে পিছে অনুগমন করল। উক্ত ভিক্ষু বিহারে এসে দ্বার বন্ধ করলে তখন সেই মৃতশরীর সেই স্থানে পতিত হলো। এতে সেই ভিক্ষুর মনে এরূপ সংশয় উদয় হলো : “আমি কি ভগবান কর্তৃক প্রজ্ঞাপ্ত শিক্ষাপদের মধ্যে ‘পারাজিকা’ আপত্তিগ্রস্ত হয়েছি?” এ বিষয়ে ভগবানকে জানালে, ভগবান বললেন, “হে ভিক্ষু, তোমার অনাপত্তি।” তখন ভগবান ভিক্ষুদেরকে সমবেত করে বললেন, “হে ভিক্ষুগণ, অপরিবর্তিত মৃতশরীর হতে পাংশুকূল বস্ত্র নিতে পারবে না। যে নিবে তার ‘দুক্কট’ আপত্তি হবে।”</p>
<p><a class='msdiv' id='msdiv138'></a>সে সময়ে জনৈক ভিক্ষু সংঘকে চীবর বণ্টন করার সময় কিছুসংখ্যক কুশঘাসের পত্র অতিক্রম করে চৌর্যচিত্তে চীবর গ্রহণ করল। এ হেতু উক্ত ভিক্ষুর মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপ্ত শিক্ষাপদের মধ্যে ‘পারাজিকা’ আপত্তিগ্রস্ত হয়েছি?” এ বিষয়ে ভগবানকে জ্ঞাপন করলে ভগবান বললেন, “হে ভিক্ষু, তুমি ‘পারাজিকা’ আপত্তিগ্রস্ত হয়েছ।”</p>
<p><a class='msdiv' id='msdiv139'></a>সে সময়ে আয়ুষ্মান আনন্দ স্নানাগারে স্নান করার সময় অন্যতর ভিক্ষুর অন্তর্বাস নিজের মনে করে পরিধান করলেন। তখন সেই ভিক্ষু আয়ুষ্মান আনন্দকে এরূপ জিজ্ঞেস করলেন, “আবুসো আনন্দ, কী হেতু আপনি আমার অন্তর্বাস পরিধান করলেন?” “আবুসো, আমি নিজের অন্তর্বাস ধারণায় পরিধান করেছি।” এ বিষয়ে ভগবানকে জ্ঞাপন করলে ভগবান বললেন, “হে ভিক্ষুগণ, নিজের ধারণায় পরিধান করলে অনাপত্তি।”</p>
<p><a class='msdiv' id='msdiv140'></a>সে সময়ে কিছুসংখ্যক ভিক্ষু গিজ্ঝাকূট পর্বত হতে অবতরণের সময় সিংহের খাদ্যাবশেষ (মাংস) দেখে রান্না করিয়ে ভোজন করল। এতে তাদের মনে এরূপ সন্দেহ উৎপন্ন হলো : “আমরা কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ আপত্তিতে আপত্তিগ্রস্ত হয়েছি?” ভগবানকে এ বিষয়ে জ্ঞাত করলে ভগবান বললেন, “হে ভিক্ষুগণ, সিংহের খাদ্যাবশেষ ভোজনে অনাপত্তি।”</p>
<p>সে সময়ে স্বল্পসংখ্যক ভিক্ষু গিজ্ঝাকূট পর্বত হতে অবতরণের সময় বাঘের খাদ্যাবশেষ দেখে… দ্বীপির (চিতাবাঘের) খাদ্যাবশেষ দেখে… নেকড়ে বাঘের খাদ্যাবশেষ দেখে… কোকের (নেকড়ে বাঘ জাতীয় প্রাণী) খাদ্যাবশেষ দেখে, সেগুলো রান্না করিয়ে ভোজন করল। এতে তাদের মনে এরূপ সংশয় উদয় হলো যে, “আমরা কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ আপত্তিতে আপত্তিগ্রস্ত হয়েছি?” ভগবানকে এ বিষয়ে জ্ঞাত করলে ভগবান বললেন, “হে ভিক্ষুগণ, পশু জাতীয় প্রাণীর ভুক্তাবশিষ্ট ভোজনে অনাপত্তি।”</p>
<p><a class='msdiv' id='msdiv141'></a>সে সময়ে অন্যতর ভিক্ষু সংঘকে অন্ন পরিবেশন করার সময় ‘অপরকে ভাগ করে দিয়েছি’ এরূপ মিথ্যা বলে নিজেই গ্রহণ করল। এতে তার চিত্তে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ আপত্তিগ্রস্ত হয়েছি?” ভগবানকে এ ব্যাপারে জ্ঞাপন করলে ভগবান বললেন, “হে ভিক্ষু, তোমার ‘পারাজিকা’ আপত্তি হয়নি; তবে সম্প্রজ্ঞানে মিথ্যা বলার কারণে ‘পাচিত্তিয়’ অপরাধ হয়েছে।”</p>
<p>সে সময়ে জনৈক ভিক্ষু সংঘকে খাদ্য-বস্তু পরিবেশন করার সময়… সংঘকে পিঠা পরিবেশন… সংঘকে গুড় পরিবেশন… সংঘকে তিন্দুক ফল পরিবেশন করার সময় ‘অন্যদের ভাগ করে দিয়েছি’ এরূপ মিথ্যা বলে নিজেই গ্রহণ করল। এতে তার মনে এরূপ সন্দেহ উৎপন্ন হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ আপত্তিগ্রস্ত হয়েছি?” ভগবানকে এ বিষয়ে জ্ঞাত করলে ভগবান বললেন, “হে ভিক্ষু, তোমার ‘পারাজিকা’ আপত্তি হয় নাই; তবে সজ্ঞানে মিথ্যা বলার কারণে ‘পাচিত্তিয়’ আপত্তি হয়েছে।”</p>
<p><a class='msdiv' id='msdiv142'></a>সে সময়ে অন্যতর ভিক্ষু দুর্ভিক্ষের সময় রান্নাঘরে প্রবেশ করে পাত্রভর্তি অন্ন চৌর্যচিত্তে হরণ করল। এতে তার মনে এরূপ সংশয় উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে প্রকাশ করলে ভগবান বললেন, “হে ভিক্ষু, তুমি ‘পারাজিকা’ দোষগ্রস্ত হয়েছ।”</p>
<p>সে সময়ে অন্যতর ভিক্ষু দুর্ভিক্ষের সময় রান্নাঘরে ঢুকে পাত্রভর্তি মাংস চৌর্যচিত্তে চুরি করল। এতে তার মনে এরূপ সংশয় উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে প্রকাশ করলে ভগবান বললেন, “হে ভিক্ষু, তুমি ‘পারাজিকা’ আপত্তিগ্রস্ত হয়েছ।”</p>
<p>সে সময়ে জনৈক ভিক্ষু দুর্ভিক্ষের সময় পিঠাঘরে প্রবেশ করে পাত্র পূর্ণ পিঠা চৌর্যচিত্তে গ্রহণ করল… চৌর্যচিত্তে পাত্রপূর্ণ রান্নাকরা মাছ গ্রহণ করল… চৌর্যচিত্তে পাত্রভর্তি মিঠাই চুরি করল। এতে তার মনে এরূপ সংশয় উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে প্রকাশ করলে ভগবান বললেন, “হে ভিক্ষু, তুমি ‘পারাজিকা’ আপত্তিগ্রস্ত হয়েছ।”</p>
<p><a class='msdiv' id='msdiv143'></a>সে সময়ে অন্যতর ভিক্ষু দিনে দ্রব্য দেখে ‘রাত্রিতে চুরি করব’ এরূপ সংকল্প করল। সে সেরূপ সংকল্পানুযায়ী সেই দ্রব্য চুরি করল… সেরূপ সংকল্প করে অন্যটি চুরি করল… অন্য সংকল্প করে সেইটি চুরি করল… অন্য সংকল্প করে অন্যটি হরণ করল। এতে তার মনে এরূপ সংশয় উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে প্রকাশ করলে ভগবান বললেন, “হে ভিক্ষু, তুমি ‘পারাজিকা’ আপত্তিগ্রস্ত হয়েছ।”</p>
<p>সে সময়ে অন্যতর ভিক্ষু দিনে দ্রব্য ভাণ্ড দেখে ‘রাত্রিতে চুরি করব’ এরূপ সংকল্প করল। সেই ভিক্ষু সেই সংকল্পানুযায়ী নিজের দ্রব্য চুরি করল। এতে তার মনে এরূপ সংশয় উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে জ্ঞাপন করলে ভগবান বললেন, “হে ভিক্ষু, চৌর্যচিত্তে স্বীয়দ্রব্য হরণহেতু তোমার ‘দুক্কট’ আপত্তি হয়েছে; ‘পারাজিকা’ আপত্তি নহে।”</p>
<p><a class='msdiv' id='msdiv144'></a>সে সময়ে জনৈক ভিক্ষু কেদারায় টাকার থলি দেখে “এখান হতে গ্রহণ করলে আমার ‘পারাজিকা’ হবে” এরূপ ভেবে কেদারাসহ উক্ত থলি স্থানচ্যুত করল। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে প্রকাশ করলে ভগবান বললেন, “হে ভিক্ষু, তুমি ‘পারাজিকা’ আপত্তিগ্রস্ত হয়েছ।”</p>
<p>সে সময়ে অন্যতর ভিক্ষু সংঘের বালিশ চৌর্যচিত্তে হরণ করল। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে প্রকাশ করলে ভগবান বললেন, “হে ভিক্ষু, তুমি ‘পারাজিকা’ আপত্তিগ্রস্ত হয়েছ।”</p>
<p><a class='msdiv' id='msdiv145'></a>সে সময়ে অন্যতর ভিক্ষু চীবর শুকাতে দেয়া বাঁশ হতে চৌর্যচিত্তে চীবর গ্রহণ করল। এতে তার চিত্তে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে প্রকাশ করলে ভগবান বললেন, “হে ভিক্ষু, তুমি ‘পারাজিকা’ আপত্তিগ্রস্ত হয়েছ।”</p>
<p>সে সময়ে জনৈক ভিক্ষু বিহার হতে চীবর চুরি করে “এখান হতে বাহির হলে, আমার ‘পারাজিকা’ হবে” এই ভেবে উক্ত ভিক্ষু বিহার হতে বাহির হলো না। এতে তার মনে এরূপ সংশয় উৎপন্ন হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে নিবেদন করলে ভগবান বললেন, “হে ভিক্ষুগণ, সেই মোঘপুরুষ (মূর্খ) বিহার হতে বাহির হোক বা না হোক, তার ‘পারাজিকা’ আপত্তি হয়েছে।”</p>
<p><a class='msdiv' id='msdiv146'></a>সে সময়ে দুই ভিক্ষু বন্ধুত্ব সূত্রে আবদ্ধ ছিল। এক বন্ধু ভিক্ষু গ্রামে ভিক্ষান্নের জন্য গেলে, অন্য বন্ধু ভিক্ষু সংঘকে খাদ্য ভাগ করে দেয়ার সময় বন্ধুর ভাগ গ্রহণ করে বিশ্বাস করে বন্ধুর ভাগ পরিভোগ করল। বন্ধু ভিক্ষু পিণ্ডান্ন সংগ্রহ হতে এসে এ ব্যাপারে জানতে পেরে সেই ভিক্ষুকে “তুমি অশ্রমণ’ এ বলে নিন্দা করল। এতে তার এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি জানালে, ভগবান সেই ভিক্ষুকে জিজ্ঞাসা করলেন, “হে ভিক্ষু, তুমি কোন চিত্তে গ্রহণ করেছ?” “ভগবান, আমি বিশ্বাস চিত্তে গ্রহণ করেছি।” “তাহলে ভিক্ষু, বিশ্বাস চিত্তহেতু অনাপত্তি।”</p>
<p><a class='msdiv' id='msdiv147'></a>সে সময়ে কিছুসংখ্যক ভিক্ষু চীবরকর্ম করছিলেন। ভিক্ষুসংঘকে খাদ্য ভাগ করে দেয়ার সময় সকল ভিক্ষু নিজেদের ভাগ গ্রহণ করে নিজেদের কাছে রাখলেন। একজন ভিক্ষু অন্যজনের খাদ্য নিজের মনে করে ভোজন করলেন। সেই ভিক্ষু ঐ ভিক্ষুকে ‘তুমি অশ্রমণ’ বলে নিন্দা করলেন। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ বিষয়ে জ্ঞাত করলে ভগবান সেই ভিক্ষুকে জিজ্ঞাসা করলেন, “হে ভিক্ষু, তখন তুমি কোন চিত্ত নিয়ে ভোজন করেছিলে?” “ভগবান আমি নিজের মনে করে ভোজন করেছি।” “তাহলে তোমার অনাপত্তি।”</p>
<p>সে সময়ে সল্পসংখ্যক ভিক্ষু চীবরকর্ম করছিলেন। সংঘকে খাদ্য ভাগ করে দেয়ার সময় অন্যতর ভিক্ষুর পাত্র অন্যতর ভিক্ষু নিজের মনে করে হাতের কাছে রাখলেন। তখন উক্ত পাত্র গ্রহণকারী ভিক্ষু নিজের খাদ্যপাত্র ধারণায় পাত্রের খাদ্য গ্রহণ করলেন। পাত্রস্বামী যখন জানলেন যে, সেই পাত্র তার নহে, তখন ঐ ভিক্ষুকে ‘তুমি অশ্রমণ’ বলে ভর্ৎসনা করলেন। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ বিষয়ে জ্ঞাত করলে ভগবান সেই ভিক্ষুকে জিজ্ঞাসা করলেন, “হে ভিক্ষু, তখন তুমি কোন চিত্ত নিয়ে ভোজন করেছিলে?” “ভগবান, আমি নিজের মনে করে ভোজন করেছি।” “তাহলে তোমার অনাপত্তি।”</p>
<p><a class='msdiv' id='msdiv148'></a>সে সময়ে আম চোরেরা গাছ হতে আম চুরি করে নিয়ে যেতে লাগল। আম মালিকেরা সেই চোরদের ধরার জন্য পিছু পিছু অনুগমন করলে চোরেরা আম মালিকদেরকে দেখে আমের ভাণ্ড ফেলে পালিয়ে গেল। তখন ভিক্ষুগণ ‘ভূমি হতে কুড়িয়ে পেয়েছি’ এই ভেবে সেই আম নিয়ে পরিভোগ করলেন। মালিকেরা এ বিষয়ে জানতে পেরে সেই ভিক্ষুদেরকে ‘আপনারা অশ্রমণ’ বলে নিন্দা করল। এতে তাঁদের মনে এরূপ সন্দেহ উদয় হলো : “আমরা কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ ব্যপারে জ্ঞাত করলে ভগবান বললেন, “হে ভিক্ষুগণ, তোমরা কোন চিত্ত নিয়ে আমগুলো পরিভোগ করেছ?” “ভগবান ‘ভূমি হতে কুড়িয়ে পেয়েছি’ এরূপ ধারণা করে খেয়েছি।” “তাহলে ভিক্ষুগণ, সেই ধারণায় পরিভোগ করলে অনাপত্তি।”</p>
<p>সে সময়ে জম্বু (জাম) চোরেরা… লবুজ চোরেরা… কাঁঠাল চোরেরা… পক্কতাল চোরেরা… ইক্ষু চোরেরা… তিন্দুক চোরেরা তিন্দুক চুরি করে নিয়ে যেতে লাগল। মালিকেরা সেই চোরদের ধরার জন্য পিছু পিছু অনুগমন করলে চোরেরা মালিকদের দেখে উক্ত ফলের ভাণ্ড ফেলে পালিয়ে গেল। তখন ভিক্ষুগণ ‘ভূমি হতে কুড়িয়ে পেয়েছি’ এই ভেবে উক্ত ফলগুলো নিয়ে পরিভোগ করল। মালিকেরা এ বিষয়ে জানতে পেরে সেই ভিক্ষুদের ‘তোমরা অশ্রমণ’ বলে নিন্দা করলেন। এতে তাঁদের মনে এরূপ সন্দেহ উদয় হলো : “আমরা কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ ব্যাপারে জ্ঞাত করলে ভগবান বললেন, “হে ভিক্ষুগণ, তোমরা কোন চিত্ত নিয়ে ফলগুলো পরিভোগ করেছ?” “ভগবান ‘ভূমি হতে কুড়িয়ে পেয়েছি’ এরূপ ধারণা করে খেয়েছি।” “তাহলে ভিক্ষুগণ, সেই ধারণায় ভোগ করলে অনাপত্তি।”</p>
<p>সে সময়ে আম চোরেরা গাছ হতে আম চুরি করে নিয়ে যেতে লাগল। মালিকরা চোরদের ধরার জন্য তাদের পিছু পিছু অনুগমন করলে চোরেরা মালিকদেরকে দেখে আমের ভাণ্ড ফেলে দিয়ে পালিয়ে গেল। তখন কিছুসংখ্যক ভিক্ষু সেই মালিকদের সম্মুখে আম নিয়ে চৌর্যচিত্তে পরিভোগ করলেন। মালিকরা এটি দেখে সেই ভিক্ষুদের ‘তোমরা অশ্রমণ’ বলে নিন্দা করল। এতে তাদের মনে এরূপ সন্দেহ উদয় হলো : “আমরা কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ বিষয়ে জ্ঞাপন করলে ভগবান বললেন, “হে ভিক্ষুগণ, তোমরা ‘পারাজিকা’ আপত্তিগ্রস্ত হয়েছ।”</p>
<p>সে সময়ে জম্বু চোরেরা… লবুজ চোরেরা… কাঁঠাল চোরেরা… পক্বতাল চোরেরা… ইক্ষু চোরেরা… তিন্দুক চোরেরা তিন্দুক চুরি করে নিয়ে যেতে লাগল। মালিকরা চোরদের ধরার জন্য তাদের পিছু পিছু অনুগমন করলে চোরেরা মালিকদের দেখে উক্ত ফলগুলো ফেলে দিয়ে পালিয়ে গেল। তখন কিছুসংখ্যক ভিক্ষু সেই মালিকদের সম্মুখে উক্ত ফল নিয়ে চৌর্যচিত্তে পরিভোগ করল। মালিকরা এটি দেখে সেই ভিক্ষুদের ‘তোমরা অশ্রমণ’ বলে নিন্দা করল। এতে তাদের মনে এরূপ সন্দেহ উদয় হলো : “আমরা কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ বিষয়ে জ্ঞাপন করলে ভগবান বললেন, “হে ভিক্ষুগণ, তোমরা ‘পারাজিকা’ আপত্তিগ্রস্ত হয়েছ।”</p>
<p>সে সময়ে অন্যতর ভিক্ষু সংঘের আম চৌর্যচিত্তে হরণ করল… সংঘের জাম… সংঘের লবুজ… সংঘের কাঁঠাল… সংঘের পক্বতাল… সংঘের ইক্ষু… সংঘের তিন্দুক ফল চৌর্যচিত্তে হরণ করল। এতে সেই ভিক্ষুর মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ বিষয়ে জ্ঞাপন করলে ভগবান বললেন, “হে ভিক্ষু, তুমি ‘পারাজিকা’ আপত্তিগ্রস্ত হয়েছ।”</p>
<p><a class='msdiv' id='msdiv149'></a>সে সময়ে অন্যতর ভিক্ষু পুষ্পারামে গিয়ে সংগৃহীত পুষ্পস্তূপ হতে পঞ্চমাসা মূল্যের পুষ্প চৌর্যচিত্তে চুরি করল। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ বিষয়ে জ্ঞাপন করলে ভগবান বললেন, “হে ভিক্ষু, তুমি ‘পারাজিকা’ আপত্তিগ্রস্ত হয়েছ।”</p>
<p>সে সময়ে জনৈক ভিক্ষু পুষ্পারামে গিয়ে পঞ্চমাসা মূল্যের পুষ্প সংগ্রহ করে চৌর্যচিত্তে হরণ করল। এতে সেই ভিক্ষুর মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ বিষয়ে জ্ঞাপন করলে ভগবান বললেন, “হে ভিক্ষু, তুমি ‘পারাজিকা’ আপত্তিগ্রস্ত হয়েছ।”</p>
<p><a class='msdiv' id='msdiv150'></a>সে সময়ে অন্যতর ভিক্ষু গ্রামে যাবার সময়ে অন্য এক ভিক্ষুকে এরূপ বললেন, “আবুসো, আমি আমার সেবক কুলকে বলেছি যে, আমি আপনাদের পরিত্যাগ করলাম।” কিন্তু সেই ভিক্ষু সেই গৃহীকুলের একটি শাল কাপড় আনায়ে নিজেই ব্যবহার করলেন। এই বিষয়ে ঐ ভিক্ষু জানতে পেরে ‘তুমি অশ্রমণ’ বলে ভর্ৎসনা করলেন। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ ব্যাপারে প্রকাশ করলে ভগবান বললেন, “হে ভিক্ষুগণ, সেই ভিক্ষুর ‘পারাজিকা’ আপত্তি হয় নাই। কিন্তু হে ভিক্ষুগণ, ‘আমি আপনাদের পরিত্যাগ করলাম’ এরূপ বলা উক্ত ভিক্ষুর পক্ষে মোটেই উচিত হয়নি। আমি অনুজ্ঞা করছি, এরূপ বলতে পারবে না। যে বলবে, তার ‘দুক্কট’ আপত্তি হবে।”</p>
<p>সে সময়ে জনৈক ভিক্ষু গ্রামে যাচ্ছিলেন। তখন অন্য এক ভিক্ষু সেই ভিক্ষুকে এরূপ বললেন, “আবুসো, আমি আমার সেবককুলকে পরিত্যাগ করেছি।’ এরূপ বলার পর সেই ভিক্ষু তার সেবককুলে গিয়ে এক জোড়া শাল-কাপড় আনায়ে একটি নিজে ব্যবহার করলেন; অন্যটি ঐ ভিক্ষুকে দিলেন। এ ব্যাপারটি জানতে পেরে ‘তুমি অশ্রমণ’ বলে ঐ ভিক্ষু সেই ভিক্ষুকে নিন্দা করলেন। এতে সেই ভিক্ষুর মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ ব্যাপারে প্রকাশ করলে ভগবান বললেন, “হে ভিক্ষুগণ, সেই ভিক্ষুর ‘পারাজিকা’ আপত্তি হয় নাই। কিন্তু হে ভিক্ষুগণ, ‘আমি আপনাদের পরিত্যাগ করলাম’ এরূপ বলা উক্ত ভিক্ষুর পক্ষে মোটেই উচিত হয়নি। আমি অনুজ্ঞা করছি, এরূপ বলতে পারবে না। যে বলবে, তার ‘দুক্কট’ আপত্তি হবে।”</p>
<p>সেই সময়ে অন্যতর ভিক্ষু গ্রামে যাবার সময় অন্য এক ভিক্ষুকে এরূপ বললেন, “আবুসো, তুমি কি তোমার সেবককুলকে পরিত্যাগ করেছ? তিনিও পরিত্যাগ করেছি, এরূপ বললেন। উক্ত ভিক্ষু এক সময়ে তার সেবককুলে গিয়ে আঁড়িভর্তি চাউল, চিনি, গুড়, ঘৃত আনায়ে নিজে পরিভোগ করলেন। ঐ ভিক্ষু এটি জেনে সেই ভিক্ষুকে ‘তুমি অশ্রমণ’ এ বলে নিন্দা করলেন। এতে সেই ভিক্ষুর মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ ব্যাপারে প্রকাশ করলে ভগবান বললেন, “হে ভিক্ষুগণ, সেই ভিক্ষুর ‘পারাজিকা’ আপত্তি হয় নাই। কিন্তু হে ভিক্ষুগণ, ‘আমি আপনাদেরকে পরিত্যাগ করলাম’ এরূপ বলা উক্ত ভিক্ষুর পক্ষে মোটেই উচিত হয়নি। আমি অনুজ্ঞা করছি, এরূপ বলতে পারবে না। যে বলবে, তার ‘দুক্কট’ আপত্তি হবে।”</p>
<p><a class='msdiv' id='msdiv151'></a>সে সময়ে জনৈক পুরুষ মহামূল্যবান মণিরত্ন নিয়ে অন্যতর ভিক্ষুর সঙ্গে দীর্ঘ পদযাত্রায় অগ্রসর হলো। তখন সেই পুরুষ শুল্কস্থান দেখে সেই ভিক্ষুর অজান্তে সেই ভিক্ষুর থলিতে মণি রেখে শুল্কস্থান অতিক্রান্ত হলে উক্ত ভিক্ষু হতে মণি নিয়ে চলে গেল। এতে সেই ভিক্ষুর মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে জ্ঞাত করলে ভগবান জিজ্ঞেস করলেন, “হে ভিক্ষু, এটি কি তুমি জানা সত্ত্বে কিংবা অজানা সত্ত্বে করেছ?” “ভগবান আমি অজানাবস্থায় করেছি, তাহলে ভিক্ষু অজানাহেতু তোমার অনাপত্তি।”</p>
<p>সে সময়ে জনৈক পুরুষ মহার্ঘ মণি নিয়ে জনৈক ভিক্ষুর সঙ্গে দীর্ঘ পথে অগ্রসর হলো। তখন সেই পুরুষ শুল্কস্থানে এসে অসুস্থের ভান করে নিজের ভাণ্ড সেই ভিক্ষুকে দিল। যখন শুল্কস্থান অতিক্রান্ত হলো, তখন সেই পুরুষ ঐ ভিক্ষুকে এরূপ বলল, “ভন্তে, আমি এখন সুস্থ।” ভিক্ষু পুরুষটিকে ‘কেন অসুস্থের ভান করেছ?’ তা জিজ্ঞেস করলে সেই পুরুষ তা প্রকাশ করল। এতে সেই ভিক্ষুর মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে জ্ঞাত করলে ভগবান জিজ্ঞেস করলেন, “হে ভিক্ষু, এটি কি তুমি জানা সত্ত্বে কিংবা অজানা সত্ত্বে করেছ?” “ভগবান আমি অজানাবস্থায় করেছি।” “তাহলে ভিক্ষু অজানাহেতু তোমার অনাপত্তি।”</p>
<p><a class='msdiv' id='msdiv152'></a>সে সময়ে অন্যতর ভিক্ষু পথিকদের সঙ্গে দীর্ঘ পদযাত্রায় রওনা হলো। অন্য এক পুরুষ শুল্কস্থান দেখে সেই ভিক্ষুকে লোভনীয় বস্তুর লোভ দেখায়ে অতিমূল্যবান মণি সেই ভিক্ষুকে দিয়ে বলল যে, ‘ভন্তে, এই মণি শুল্কস্থান পার করিয়ে দিন।’ অতঃপর উক্ত ভিক্ষুও সেই মণি শুল্কস্থান পার করিয়ে দিল। এতে সেই ভিক্ষুর মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ ব্যাপারে জ্ঞাত করলে ভগবান বললেন, “হে ভিক্ষু, তুমি ‘পারাজিকা’ দোষগ্রস্ত হয়েছ।”</p>
<p><a class='msdiv' id='msdiv153'></a>সে সময়ে জনৈক ভিক্ষু জালে আবদ্ধ শুকরকে করুণা চিত্তে মুক্ত করে দিলেন। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি জ্ঞাত করলে ভগবান সেই ভিক্ষুকে জিজ্ঞাসা করলেন, “হে ভিক্ষু, তুমি কোন চিত্তে এ কাজ করেছ?” “ভগবান, করুণা চিত্তে।” “তাহলে তোমার অনাপত্তি।”</p>
<p>সে সময়ে অন্যতর ভিক্ষু পাশে আবদ্ধ শুকরকে অধিকারীর সম্মুখে চৌর্যচিত্তে মুক্ত করে দিল। এতে তার চিত্তে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি জ্ঞাপন করলে ভগবান বললেন, “হে ভিক্ষু, তুমি ‘পারাজিকা’ আপত্তিগ্রস্ত হয়েছ।”</p>
<p>সে সময়ে অন্যতর ভিক্ষু ফাঁদে আবদ্ধ মৃগকে… জালে আবদ্ধ মাছকে অধিকারীর সম্মুখে চৌর্যচিত্তে মুক্ত করল। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি নিবেদন করলে ভগবান বললেন, “হে ভিক্ষু, তুমি ‘পারাজিকা’ অপরাধগ্রস্ত হয়েছ।”</p>
<p>সে সময়ে জনৈক ভিক্ষু বাহনে দ্রব্যভাণ্ড দেখে “এখান হতে গ্রহণ করলে আমার ‘পারাজিকা’ হবে” এরূপ ভেবে সে পদ অতিক্রম করে কিছু দূর অগ্রসর হয়ে সেই দ্রব্যভাণ্ড গ্রহণ করল। এতে তার মনে সংশয় উদয় হলো যে, “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি নিবেদন করলে ভগবান বললেন, “হে ভিক্ষু, তুমি ‘পারাজিকা’ অপরাধগ্রস্ত হয়েছ।”</p>
<p>সে সময়ে ঊর্ধ্বদিকে মাংসখণ্ড নিক্ষেপ করে শ্যেন পাখিকে ডাকার সময় মালিক দেখাবস্থায় অন্যতর ভিক্ষু মাংসখণ্ড গ্রহণ করলেন। তখন মালিক সেই ভিক্ষুকে ‘তুমি অশ্রমণ’ এ বলে ভর্ৎসনা করল। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি জ্ঞাত করলে ভগবান সেই ভিক্ষুকে জিজ্ঞাসা করলেন, “হে ভিক্ষু, তুমি কোন চিত্তে গ্রহণ করেছ?” “ভগবান অচৌর্যচিত্তে।” “তাহলে অচৌর্যচিত্তহেতু তোমার অনাপত্তি।”</p>
<p>সে সময়ে উপরদিকে মাংসখণ্ড নিক্ষেপ করে বাজ পাখিকে ডাকার সময় অধিকারীর সম্মুখে জনৈক ভিক্ষু চৌর্যচিত্তে মাংসখণ্ড গ্রহণ করল। সেই অধিকারী সেই ভিক্ষুকে ‘তুমি অশ্রমণ’ বলে নিন্দা করল। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি জ্ঞাত করলে ভগবান বললেন, “হে ভিক্ষু, তুমি পারাজিকা আপত্তিগ্রস্ত হয়েছ।”</p>
<p><a class='msdiv' id='msdiv154'></a>সে সময়ে জনগণ ভাসমান কাষ্ঠস্তূপ বেঁধে অচিরবতী নদীতে সারিবদ্ধভাবে সাজিয়ে রাখল। সেই কাষ্ঠস্তূপ বন্ধন ছিন্ন হয়ে নদীতে বিকীর্ণ হয়ে আসতেছিল। তখন ভিক্ষুগণ ‘নদীতে পেয়েছি’ এই ধারণায় কাঠ উত্তোলন করলেন। কাঠের অধিকারীরা সেই ভিক্ষুদের ‘তোমরা অশ্রমণ’ বলে নিন্দা করল। এতে তাঁদের মনে এরূপ সন্দেহ উদয় হলো : “আমরা কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি জ্ঞাত করলে ভগবান বললেন, “হে ভিক্ষুগণ, পেয়েছি ধারণায় নিলে অনাপত্তি।”</p>
<p>সে সময়ে জনতা ভাসমান কাষ্ঠস্তূপ বেঁধে অচিরবতী নদীতে সারিবদ্ধভাবে সাজিয়ে রাখল। সেই কাষ্ঠস্তূপ বন্ধন ছিন্ন হয়ে নদীতে বিকীর্ণ হয়ে আসছিল। সে সময়ে কিছু ভিক্ষু মালিকদের সম্মুখে চৌর্যচিত্তে সেই কাঠগুলো উত্তোলন করছিল। এটি দেখে মালিকরা সেই ভিক্ষুদের ‘তোমরা অশ্রমণ’ বলে ভর্ৎসনা করল। এতে তাদের মনে এরূপ সন্দেহ উদয় হলো : “আমরা কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি জ্ঞাপন করলে ভগবান বললেন, “হে ভিক্ষুগণ, তোমরা ‘পারাজিকা’ আপত্তিগ্রস্ত হয়েছ।”</p>
<p>সে সময়ে অন্যতর রাখাল বৃক্ষে বস্ত্রখণ্ড ঝুলায়ে রেখে মলত্যাগের জন্য গেল। জনৈক ভিক্ষু পাংশুকূল ধারণায় সেই বস্ত্রখণ্ড গ্রহণ করলেন। অতঃপর সেই রাখাল সেই ভিক্ষুকে ‘তুমি অশ্রমণ’ এ বলে নিন্দা করল। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি জ্ঞাত করলে ভগবান বললেন, “হে ভিক্ষু, পাংশুকূল ধারণায় গ্রহণ করলে অনাপত্তি।”</p>
<p>সে সময়ে জনৈক ভিক্ষু নদী পার হওয়ার সময়ে ধোপাদের হাত হতে বস্ত্রখণ্ড ছুটে গিয়ে উক্ত ভিক্ষুর পায়ে লাগল। সেই ভিক্ষু ‘মালিকরা দেখছেন’ এই ভেবে বস্ত্রখণ্ডগুলো গ্রহণ করলেন। মালিকরা (ধোপারা) সেই ভিক্ষুকে ‘তুমি অশ্রমণ’ বলে নিন্দা করল। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি জ্ঞাত করলে ভগবান বললেন, “হে ভিক্ষু, তুমি কোন চিত্তে গ্রহণ করেছ?” “ভগবান আমি পাংশুকূল ধারণায় গ্রহণ করেছি।” “তাহলে ভিক্ষু, তোমার অনাপত্তি।”</p>
<p>সে সময়ে অন্যতর ভিক্ষু নদী পার হওয়ার সময়ে ধোপাদের হাত হতে ছুটে যাওয়া বস্ত্রখণ্ড সেই ভিক্ষুর পায়ে গিয়ে লাগল। সেই ভিক্ষু অধিকারীদের সম্মুখে চৌর্যচিত্তে বস্ত্রখণ্ডগুলো গ্রহণ করল। তখন অধিকারীরা এটি দেখে সেই ভিক্ষুকে ‘তুমি অশ্রমণ’ বলে নিন্দা করল। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি জ্ঞাপন করলে ভগবান বললেন, “হে ভিক্ষু, তুমি ‘পারাজিকা’ আপত্তিগ্রস্ত হয়েছ।”</p>
<p><a class='msdiv' id='msdiv155'></a>সে সময়ে জনৈক ভিক্ষু ঘৃতকুম্ভি দেখে সামান্য পরিমাণে খেল। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে জ্ঞাত করলে ভগবান বললেন, “হে ভিক্ষু, এটি তোমার ‘দুক্কট’ অপরাধ হয়েছে; ‘পারাজিকা’ অপরাধ নহে।”</p>
<p>সে সময়ে সল্পসংখ্যক ভিক্ষু ‘দ্রব্যভাণ্ড হরণ করব’ এ বলে পরামর্শ করে একটি দ্রব্যভাণ্ড চুরি করল। তারা এরূপ বলতে লাগল যে, “আমরা ‘পারাজিকা’ আপত্তিগ্রস্ত হয় নাই; যে চুরি করেছে তার ‘পারাজিকা’ হয়েছে।” ভগবানকে এ বিষয়ে জ্ঞাত করলে ভগবান বললেন, “হে ভিক্ষুগণ, পরামর্শানুযায়ী চুরি করার ফলে, তোমাদের সকলের ‘পারাজিকা’ আপত্তি হয়েছে।”</p>
<p>সে সময়ে কিছুসংখ্যক ভিক্ষু বন্ধনকৃত দ্রব্যভাণ্ড পরামর্শানুযায়ী চুরি করে ভাগ করল। কিন্তু সেই বন্ধনকৃত একেকটি ভাণ্ডে পঞ্চমুদ্রা করে অপূর্ণ ছিল। এ কারণে তারা এরূপ বলতে লাগল যে, “আমরা ‘পারাজিকা’গ্রস্ত হই নাই।” ভগবানকে এটি জ্ঞাত করলে ভগবান বললেন “হে ভিক্ষুগণ, তোমরা সবাই ‘পারাজিকা’ আপত্তিগ্রস্ত হয়েছ।”</p>
<p>সে সময়ে অন্যতর ভিক্ষু শ্রাবস্তীতে দুর্ভিক্ষের সময় চাউল দোকানদার হতে এক মুষ্টি চাউল চৌর্যচিত্তে গ্রহণ করল। এতে তার চিত্তে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে জ্ঞাত করলে ভগবান বললেন, “হে ভিক্ষু, তুমি ‘পারাজিকা’ আপত্তিগ্রস্ত হয়েছ।”</p>
<p>সে সময়ে জনৈক ভিক্ষু শ্রাবস্তীতে দুর্ভিক্ষের সময় এক মুষ্টি মুগ… একমুষ্টি মাষকলাই… এক মুষ্টি তিল চৌর্যচিত্তে গ্রহণ করল। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” এ বিষয়ে ভগবানকে জ্ঞাত করলে ভগবান বললেন, “হে ভিক্ষু, তুমি ‘পারাজিকা’ আপত্তিগ্রস্ত হয়েছ।”</p>
<p>সে সময়ে শ্রাবস্তীর অন্ধবনে চোরেরা গরু হত্যা করে মাংস খেয়ে অবশিষ্টাংশ রেখে গেল। ভিক্ষুগণ ‘মাটিতে পেয়েছি’ ভেবে সেই অবশিষ্টাংশ পরিভোগ করলে চোরেরা এটি দেখে সেই ভিক্ষুদেরকে ‘তোমরা অশ্রমণ’ বলে নিন্দা করল। এতে তাদের মনে এরূপ সন্দেহ উদয় হলো : “আমরা কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ ব্যাপারে নিবেদন করলে ভগবান বললেন, “হে ভিক্ষুগণ, পেয়েছি ধারণায় খেলে, অনাপত্তি।”</p>
<p>সে সময়ে শ্রাবস্তীর অন্ধবনে চোরেরা শুকর হত্যা করে মাংস খেয়ে অবশিষ্টাংশ রেখে গেল। ভিক্ষুগণ ‘মাটিতে পেয়েছি’ ভেবে সেই অবশিষ্টাংশ পরিভোগ করলে চোরেরা এটি দেখে সেই ভিক্ষুদেরকে ‘তোমরা অশ্রমণ’ বলে নিন্দা করল। এতে তাদের মনে এরূপ সন্দেহ উদয় হলো : “আমরা কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ ব্যাপারে নিবেদন করলে ভগবান বললেন, “হে ভিক্ষুগণ, পেয়েছি ধারণায় খেলে, অনাপত্তি।”</p>
<p>সে সময়ে অন্যতর ভিক্ষু তৃণক্ষেত্রে গিয়ে পঞ্চমুদ্রা মূল্যের কর্তিত তৃণ চৌর্যচিত্তে চুরি করল। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি প্রকাশ করলে ভগবান বললেন, “হে ভিক্ষু, তুমি ‘পারাজিকা’ গ্রস্ত হয়েছ।”</p>
<p>সে সময়ে অন্যতর ভিক্ষু শস্যক্ষেত্রে গিয়ে পঞ্চমুদ্রা মূল্যের কর্তিত শস্য চৌর্যচিত্তে গ্রহণ করল। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ ব্যাপারে নিবেদন করলে ভগবান বললেন, “হে ভিক্ষু, তুমি ‘পারাজিকা’ দোষগ্রস্ত হয়েছ।”</p>
<p><a class='msdiv' id='msdiv156'></a>সে সময়ে আগন্তুক ভিক্ষুরা সংঘের অধিকারভুক্ত আম ভাগ করে খেলেন। আবাসিক ভিক্ষুরা এটি জানতে পেরে সেই ভিক্ষুদেরকে ‘তোমরা অশ্রমণ’ বলে নিন্দা করলেন। এতে তাদের মনে এরূপ সন্দেহ উদয় হলো : “আমরা কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি জ্ঞাপন করলে ভগবান সেই ভিক্ষুদেরকে জিজ্ঞাসা করলেন, “হে ভিক্ষুগণ, তোমরা কোন চিত্ত নিয়ে আমগুলো খেয়েছ?” “ভগবান আমরা আহার চিত্ত নিয়ে খেয়েছি।” “তাহালে ভিক্ষুগণ, তোমাদের অনাপত্তি।”</p>
<p>সে সময়ে আগন্তুক ভিক্ষুরা সংঘের অধিকারভুক্ত জাম… লবুজ… কাঁঠাল… পক্কতাল… ইক্ষু… তিন্দুক ফল ভাগ করে খেলেন। এটি জেনে আবাসিক ভিক্ষুরা সেই ভিক্ষুদেরকে ‘তোমরা অশ্রমণ’ বলে নিন্দা করলেন। এতে তাদের মনে এরূপ সন্দেহ উদয় হলো : “আমরা কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি জ্ঞাপন করলে ভগবান সেই ভিক্ষুদেরকে জিজ্ঞাসা করলেন, “হে ভিক্ষুগণ, তোমরা কোন চিত্ত নিয়ে উক্ত ফলগুলো খেয়েছ?” “ভগবান, আমরা আহার চিত্ত নিয়ে খেয়েছি।” “তাহালে ভিক্ষুগণ, তোমাদের অনাপত্তি।”</p>
<p>সে সময়ে আম মালিকরা ভিক্ষুদেরকে আম দান করছিলেন। তখন ভিক্ষুরা ‘রেখে দিন; আমাদেরকে দিবেন না’ এরূপ বলে ইশারা করে সংকোচবশত আম গ্রহণ করলেন না। ভগবানকে এটি জ্ঞাত করলে ভগবান বললেন, “হে ভিক্ষুগণ, মালিক কর্তৃক দান করায়, তোমাদের অনাপত্তি।”</p>
<p>সে সময়ে জাম মালিকরা… লবুজ মালিকরা… কাঁঠাল মালিকরা… পক্বতাল মালিকরা… ইক্ষু মালিকরা… তিন্দুকফল মালিকরা ভিক্ষুদেরকে তিন্দুকফল দান করছিলেন। তখন ভিক্ষুরা ‘রেখে দিন; আমাদেরকে দিবেন না’ এরূপ বলে ইশারা করে সংকোচবশত উক্ত ফলগুলো গ্রহণ করলেন না। ভগবানকে এটি জ্ঞাত করলে ভগবান বললেন, “হে ভিক্ষুগণ, মালিকের দানহেতু অনাপত্তি।”</p>
<p>সে সময়ে জনৈক ভিক্ষু সংঘের কাঠ কিছু দিনের জন্য নিজের বিহারে এনে ব্যবহার করলেন। এটি জেনে ভিক্ষুগণ সেই ভিক্ষুকে ‘তুমি অশ্রমণ’ বলে নিন্দা করলেন। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি প্রকাশ করলে ভগবান উক্ত ভিক্ষুকে জিজ্ঞাসা করলেন, “হে ভিক্ষু, তুমি কোন চিত্তে কাঠ নিয়েছিলে?” “ভগবান, ক্ষণকালের জন্য।” “তাহলে ভিক্ষু, তোমার অনাপত্তি।”</p>
<p>সে সময়ে অন্যতর ভিক্ষু সংঘের জল… মৃত্তিকা… পুঞ্জীকৃত তৃণ চৌর্যচিত্তে নিয়ে গেল। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি প্রকাশ করলে ভগবান উক্ত ভিক্ষুকে বললেন, “হে ভিক্ষু, তুমি ‘পারাজিকা’ অপরাধগ্রস্ত হয়েছ।”</p>
<p>সে সময়ে অন্যতর ভিক্ষু সংঘের পুঞ্জীকৃত তৃণ পুড়িয়ে দিলেন। এতে তার মনে এরূপ সন্দেহ উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এটি জ্ঞাত করলে ভগবান বললেন, “হে ভিক্ষু, তোমার ‘দুক্কট’ অপরাধ হয়েছে; ‘পারাজিকা’ আপত্তি নহে।”</p>
<p>সে সময়ে জনৈক ভিক্ষু সংঘের মঞ্চ (বেদী)… সংঘের আসন… সংঘের পর্দা… সংঘের দরজার কপাট… সংঘের জানালা… সংঘের বিম চৌর্যচিত্তে হরণ করল। এটি ভগবানকে জ্ঞাত করলে ভগবান বললেন, “হে ভিক্ষু, তুমি ‘পারাজিকা’ অপরাধগ্রস্ত হয়েছ।”</p>
<p><a class='msdiv' id='msdiv157'></a>সে সময়ে ভিক্ষুগণ জনৈক উপাসকের বিহার হতে পরিভোগ্য দ্রব্য, শয়নাসন অন্যত্র নিয়ে গিয়ে পরিভোগ করছিলেন। এতে সেই উপাসক আন্দোলন, নিন্দা ও প্রকাশ্যে বদনাম করছিলেন, “কেন ভদন্তরা একস্থানের পরিভোগ্য দ্রব্য অন্য স্থানে নিয়ে গিয়ে পরিভোগ করবেন?” ভগবানকে এটি জ্ঞাত করলে ভগবান বললেন, “হে ভিক্ষুগণ, এক স্থানের পরিভোগ্য দ্রব্য অন্য স্থানে নিয়ে গিয়ে পরিভোগ করতে পারবে না; যে করবে তার ‘দুক্কট’ অপরাধ হবে।”</p>
<p>সে সময়ে ভিক্ষুগণ উপোসথ সীমা এবং সভাগৃহ চুরি হওয়ার আশংকায় ভূমিতে উপবেশন করছিলেন। এতে তাঁদের দেহ ধূলিবালি ও ময়লাতে লিপ্ত হচ্ছিল। ভগবানকে এটি প্রকাশ করলে ভগবান বললেন, “হে ভিক্ষুগণ, আমি অনুজ্ঞা করছি, ক্ষণকাল উপবেশন করবে।”</p>
<p>সে সময়ে চম্পায় স্থূলনন্দা ভিক্ষুণীর অন্তেবাসী ভিক্ষুণী স্থূলনন্দা ভিক্ষুণীর সেবক গৃহে গিয়ে “আর্যে (স্থূলানন্দ ভিক্ষুণী) তিন প্রকার উপাদানযুক্ত (তিল, চাউল ও মুগ) যাগু খেতে ইচ্ছা করেছেন” এ বলে যাগু পাক করিয়ে এনে তিনি নিজেই পরিভোগ করলেন। স্থূলনন্দা ভিক্ষুণী এটি জেনে ‘তুমি অশ্রমণী’ বলে নিন্দা করলেন। এতে তার মনে এরূপ সংশয় উদয় হলো : “আমি কি ভগবান কর্তৃক প্রজ্ঞাপ্ত শিক্ষাপদের মধ্যে ‘পারাজিকা’ আপত্তিগ্রস্ত হয়েছি?” তখন সেই ভিক্ষুণী ভিক্ষুণীদের এটি প্রকাশ করলেন; ভিক্ষুণীগণ ভিক্ষুদের প্রকাশ করলে ভিক্ষুগণ ভগবানকে তা জ্ঞাত করলেন। ভগবান বললেন, “হে ভিক্ষুগণ, সেই ভিক্ষুণী সম্প্রজ্ঞানে মিথ্যা বলায় তার ‘পাচিত্তিয়’ আপত্তি হয়েছে; ‘পারাজিকা’ আপত্তি নহে।”</p>
<p>সে সময়ে রাজগৃহে স্থূলনন্দা ভিক্ষুণীর অন্তেবাসী ভিক্ষুণী স্থূলনন্দা ভিক্ষুণীর সেবককুলে গিয়ে “আর্যে মধুগোলক (লাড়ু) খেতে ইচ্ছা করেছেন” এরূপ বলে লাড়ু তৈরি করিয়ে এনে নিজেই পরিভোগ করলেন। স্থূলনন্দা এটি জেনে সেই ভিক্ষুণীকে ‘তুমি অশ্রমণী’ এ বলে নিন্দা করলেন। তখন সেই ভিক্ষুণীর মনে এরূপ সংশয় উদয় হলো : “আমি কি ভগবান কর্তৃক প্রজ্ঞাপিত শিক্ষাপদের মধ্যে ‘পারাজিকা’ দোষগ্রস্ত হয়েছি?” ভগবানকে এ বিষয়ে নিবেদন করলে ভগবান বললেন, “হে ভিক্ষুগণ, সেই ভিক্ষুণী সজ্ঞানে মিথ্যা বলায় তার ‘পাচিত্তিয়’ আপত্তি হয়েছে; ‘পারাজিকা’ আপত্তি নহে।”।</p>
<p><a class='msdiv' id='msdiv158'></a>সে সময়ে বৈশালীর আয়ুষ্মান অজ্জুকের সেবক গৃহপতির দুজন বালক ছিল। তাদের মধ্যে একজন হলো গৃহপতির নিজ সন্তান; অন্যজন হলো ভাগিনা। তখন সেই গৃহপতি আয়ুষ্মান অজ্জুককে এরূপ বললেন, “ভন্তে, অনুগ্রহ করে আপনি এই দুজনের মধ্যে যার কাছে বেশি শ্রদ্ধা ও প্রসন্নতা আছে, তাকে ধর্মোপদেশ প্রদান করুন।” সেই গৃহপতির ভাগিনা শ্রদ্ধা ও প্রসন্নতাসম্পন্ন ছিল। তখন আয়ুষ্মান অজ্জুক গৃহপতির সম্মতি পেয়ে সেই বালককে ধর্মোপদেশ প্রদান করলেন। তখন সেই বালক ধর্মোপদেশের মাধ্যমে শীলবান হলে মাতুলের সম্পত্তি লাভ করল এবং নিজেকেও দানধর্মে প্রতিষ্ঠিত করল। এতে করে সেই গৃহপতির পুত্র আয়ুষ্মান আনন্দকে এরূপ জিজ্ঞাসা করল যে, “ভন্তে আনন্দ, কে পিতার সম্পত্তির উত্তরাধিকারী হয়, পুত্র কিংবা ভাগিনা?” “আবুসো, পুত্রই পিতার সম্পত্তির উত্তরাধিকারী হয়।” “ভন্তে, এই আর্য অজ্জুক আমাদের সম্পত্তি অপরকে দেয়ার জন্য আমার পিতাকে শিক্ষা দিয়েছেন।” “আবুসো, তাহলে আয়ুষ্মান অজ্জুক অশ্রমণ।” তখন আয়ুষ্মান অজ্জুক আয়ুষ্মান আনন্দকে এরূপ বললেন, “আবুসো আনন্দ, আমার অপরাধ বিচার করে আমাকে দণ্ড দিন।”</p>
<p>সে সময়ে আয়ুষ্মান উপালী আয়ুষ্মান অজ্জুকের নিকটবর্তী স্থানে অবস্থান করতেন। অতঃপর আয়ুষ্মান উপালি আয়ুষ্মান আনন্দকে এরূপ বললেন, “আবুসো আনন্দ, যদি কেউ এসে বলে যে আপনি একে ধর্মোপদেশ কিংবা ধর্মশিক্ষা প্রদান করুন। এবং সে যদি তাকে ধর্মশিক্ষা দেয়; তাহলে কি সে ব্যক্তি অপরাধী হবে?” “ভন্তে, তিনি কিঞ্চিৎ মাত্রও অপরাধী হবেন না, এমনকি ‘দুক্কট’ অপরাধও নহে।” “আবুসো, এই আয়ুষ্মান অজ্জুকও সেরূপ সম্মতিপ্রাপ্ত হয়ে অমুক নামীয় বালককে শিক্ষা দিয়েছিলেন। “তাহলে, আবুসো, আয়ুষ্মান অজ্জুকের অনাপত্তি।”</p>
<p><a class='msdiv' id='msdiv159'></a>সে সময়ে বারাণসীতে আয়ুষ্মান পিলিন্দবচ্ছের সেবককুল চোরদের দ্বারা উপদ্রুত হচ্ছিল। চোরেরা তাদের দুজন বালককে নিয়ে গিয়েছিল। তখন আয়ুষ্মান পিলিন্দবচ্ছ সেই বালকদ্বয়কে ঋদ্ধি দ্বারা এনে প্রসাদে রাখলেন। জনগণ সেই বালকদ্বয়কে দেখে- ‘আর্য পিলিন্দবচ্ছ মহাকরুণাবান’ এ বলে আয়ুষ্মান পিলিন্দবচ্ছের উপর সবাই অতিপ্রসন্ন হলেন। তখন ভিক্ষুগণ, এ বলে নিন্দা আন্দোলন এবং প্রকাশ্যে বদনাম করতে লাগলেন যে, “কেন আয়ুষ্মান পিলিন্দবচ্ছ চোরদের দ্বারা অপহৃত বালকদ্বয়কে ঋদ্ধি প্রদর্শন করে আনলেন?” ভগবানকে এ বিষয়ে জ্ঞাত করলে ভগবান বললেন, “হে ভিক্ষুগণ, অবস্থা-ভেদে ঋদ্ধি প্রর্দশনহেতু পিলিন্দবচ্ছের অনাপত্তি।”</p>
<p><a class='msdiv' id='msdiv160'></a>সে সময়ে পণ্ডুক এবং কপিল নামে দুজন ভিক্ষু পরম বন্ধুত্ব সূত্রে আবদ্ধ ছিলেন। একজন গ্রামে অবস্থান করতেন অন্যজন কৌশাম্বীতে। তখন সেই গ্রামবাসী ভিক্ষু কৌশাম্বীতে যাবার সময় অর্ধপথে নদী পারাপার হতে গিয়ে শুকর ব্যবসায়ীদের হস্ত হতে পরে যাওয়া মেদবর্ণ সলিতা তার পায়ে লাগল। তখন সেই ভিক্ষু ‘অধিকারী দেখছেন’ এ ভেবে তা গ্রহণ করলে; অধিকারী সেই ভিক্ষুকে ‘তুমি অশ্রমণ’ বলে নিন্দা করল। তাকে নদী হতে উঠতে দেখে গোপালিকা (স্ত্রী রাখাল) এরূপ বলল, ‘আসুন ভন্তে, কামসেবন করুন’ তখন সে ‘এখন আমি অশ্রমণ’ এরূপ ভেবে সেই গোপালিকার সঙ্গে ব্যভিচার করে কৌশাম্বীতে গিয়ে ভিক্ষুদের এ ব্যাপারে প্রকাশ করল। ভিক্ষুগণও ভগবানকে তা নিবেদন করলেন। ভগবান ভিক্ষুদের বললেন, “হে ভিক্ষুগণ, ঐ সলিতা গ্রহণে তার ‘পারাজিকা’ হয়নি; কিন্তু পরে গোপালিকার সঙ্গে মৈথুন সেবনহেতু তার ‘পারাজিকা’ আপত্তি হয়েছে।”</p>
<p><a class='msdiv' id='msdiv161'></a>সে সময়ে সাগলা নামক স্থানে আয়ুষ্মান দল্হিকের সহবিহারী ভিক্ষু প্রব্রজ্যার প্রতি উৎসাহহীন হয়ে পীড়িত হয়ে দোকান হতে শালবস্ত্র চুরি করে এনে আয়ুষ্মান দল্হিককে বললেন, “ভন্তে, আমি অশ্রমণ।” “আবুসো, তোমার দ্বারা কী হয়েছে?” তখন সে বিস্তারিত বললে, সেই শালবস্ত্রের মূল্য নির্ধারণ করে তৎমূল্যানুযায়ী মূল্য দেয়ালেন। যা পঞ্চমাসা বা পঞ্চমুদ্রের চেয়েও কম দেয়ার প্রয়োজন হয়। “আবুসো, ঐ বস্ত্রের মূল্য পরিশোধহেতু তোমার অনাপত্তি।” সে উক্ত ভিক্ষুকে ধর্মোপদেশ দিলেন, সে ভিক্ষুও ধর্মোপদেশ শ্রবণ করে প্রব্রজ্যাজীবনের প্রতি পুনরায় আত্মবিশ্বাস আনয়ন করে সংবেগপ্রাপ্ত হলেন।</p>
<p class='endsutta'>দ্বিতীয় পারাজিকা সমাপ্ত</p>
<footer>
<p>Translated by <span class='author'>ভদন্ত বুদ্ধবংশ ভিক্ষু</span> (Buddhabangsha Bhikkhu).</p>
<p>Prepared for SuttaCentral by <span class='editor'>Aminah Borg-Luck</span>.</p>
</footer>
</article>
</body>
</html>
