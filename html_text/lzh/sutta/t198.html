<!DOCTYPE html>
<html>
<head>
<meta charset='UTF-8'>
<meta name='author' content='Taishō Tripiṭaka'>
<title></title>
</head>
<body>
<article id='t198.1' lang='lzh'>
<header class='mirror'>
<h1 class='sutta mirror-row'><span class='mirror-left latin'>T No. 198</span><span class='mirror-right'>佛說義足經</span></h1>
</header>
<p class='suttainfo'><span class='t-juanname'>佛說義足經</span></p>
<a class='t' id='t0768c01'></a> <a class='t' id='t0174b05'></a><a class='t' id='t0174b06'></a><a class='t' id='t0174b07'></a>
<p><span class='juannum'><span class='nonhan'>No. 198</span></span></p>
<a class='t' id='t0174b08'></a>
<p><span class='t-juanname'>佛說義足經卷上<span class='note'>(八雙十六輩)</span></span></p>
<a class='t' id='t0174b09'></a><a class='t' id='t0174b10'></a>
<p><span class='t-byline'>吳月支優婆塞支謙譯</span></p>
<a class='t' id='t0174b11'></a>
<p><span class='t-headname'>桀貪王經第一</span></p>
<a class='t' id='t0174b12'></a>
<p><a class='t-linehead' id='t-linehead0174b12'></a>聞如是：</p>
<p>佛在舍衛國祇樹給孤獨園。時有<a class='t' id='t0174b13'></a>一梵志。祇樹間有大稻田，已熟，在朝暮當<a class='t' id='t0174b14'></a>收穫。梵志晨起，往到田上，遙見禾穟，心內<a class='t' id='t0174b15'></a>歡喜，自謂得願，視禾不能捨去。佛是時從<a class='t' id='t0174b16'></a>諸比丘，入城求食，遙見梵志喜樂如是，便<a class='t' id='t0174b17'></a>謂諸比丘：「汝曹見是梵志不？」皆對言：「見。」佛<a class='t' id='t0174b18'></a>默然入城，食後各還精舍。</p>
<p><a class='t-linehead' id='t-linehead0174b18'></a>即日夜，天雨大<a class='t' id='t0174b19'></a>雹，皆殺田中禾。梵志有一女，亦以夜死。梵<a class='t' id='t0174b20'></a>志以是故，愁憒憂煩，啼哭無能止者。明日，<a class='t' id='t0174b21'></a>眾比丘持應器入城求食，便聞梵志有是<a class='t' id='t0174b22'></a>災害，啼哭甚悲，非沙門、梵志、及國人所能<a class='t' id='t0174b23'></a>解其憂者。比丘食竟，還到佛所，作禮白：「梵<a class='t' id='t0174b24'></a>志意狀如是。」言適竟，梵志啼哭，來到佛所，<a class='t' id='t0174b25'></a>勞佛竟，便坐佛邊。</p>
<p><a class='t-linehead' id='t-linehead0174b25'></a>佛知其本憂所念，即謂<a class='t' id='t0174b26'></a>梵志言：「世有五事，不可得避，亦無脫者。<a class='t' id='t0174b27'></a>何等為五？當耗減法，欲使不耗減，是不<a class='t' id='t0174b28'></a>可得；當亡棄法，欲使不亡棄，是不可得；<a class='t' id='t0174b29'></a>當病瘦法，欲使不病瘦，是不可得；當老<a class='t' id='t0174c01'></a>朽法，欲使不老朽，是不可得；當死去法，<a class='t' id='t0174c02'></a>欲使不死去，是不可得。</p>
<p><a class='t-linehead' id='t-linehead0174c02'></a>「凡人無道、無慧<a class='t' id='t0174c03'></a>計，見耗減、亡棄、老、病、死法來，即生憂憒悲<a class='t' id='t0174c04'></a>哀，拍髀熱自，耗身無益。何以故？坐不聞<a class='t' id='t0174c05'></a>知諦，當如是。梵志！我聞有抱諦者，見耗減<a class='t' id='t0174c06'></a>法、亡棄、老、病、死法來，不以為憂。何以故？已<a class='t' id='t0174c07'></a>聞知諦，當如是。不是獨我家耗，世悉亦<a class='t' id='t0174c08'></a>爾。世與耗俱生，我何從獨得離？慧意諦計，<a class='t' id='t0174c09'></a>我今已耗，至使憂之，坐羸不食，面目委<a class='t' id='t0174c10'></a>色，與我怨者快喜、與我厚者代憂，慘慼家<a class='t' id='t0174c11'></a>事不修計耗，不可復得。已諦如是，見耗減、<a class='t' id='t0174c12'></a>亡棄、老、病、死法來，終不復憂也。」</p>
<p><a class='t-linehead' id='t-linehead0174c12'></a>佛以是因<a class='t' id='t0174c13'></a>緣，為梵志說偈：</p>
<a class='t' id='t0174c14'></a>
<blockquote class='gatha'>
<p>「不以憂愁悲聲，　　多少得前所亡？<a class='t' id='t0174c15'></a><br>
　痛憂亦無所益，　　怨家意快生喜。<a class='t' id='t0174c16'></a><br>
　至誠有慧諦者，　　不憂老病死亡，<a class='t' id='t0174c17'></a><br>
　欲快者反生惱，　　見其華色悅好。<a class='t' id='t0174c18'></a><br>
　飛響不及無常，　　珍寶求解不死，<a class='t' id='t0174c19'></a><br>
　知去不復憂追，　　念行致勝世寶。<a class='t' id='t0174c20'></a><br>
　諦知是不可追，　　世人我卿亦然，<a class='t' id='t0174c21'></a><br>
　遠憂愁念正行，　　是世憂當何益？」</p>
</blockquote>
<a class='t' id='t0174c22'></a>
<p><a class='t-linehead' id='t-linehead0174c22'></a>佛復為梵志極說經法，次說布施、持戒，現<a class='t' id='t0174c23'></a>天徑欲善，其惡無堅固。佛知梵志意軟向正，<a class='t' id='t0174c24'></a>便見四諦。梵志意解，便得第一溝港道，如<a class='t' id='t0174c25'></a>染淨繒，受色即好。便起，頭面著佛足，叉手<a class='t' id='t0174c26'></a>言：「我今見諦，如引鏡自照。從今已後，身歸<a class='t' id='t0174c27'></a>佛、歸比丘僧，受我為清信士，奉行五戒，<a class='t' id='t0174c28'></a>盡形壽淨潔不犯戒。」便起，繞佛三匝而去。</p>
<a class='t' id='t0174c29'></a>
<p><a class='t-linehead' id='t-linehead0174c29'></a>眾比丘便白佛言：「快哉！解洗梵志意，乃如是<a class='t' id='t0175a01'></a>至。」便喜笑而去。</p>
<a class='t' id='t0175a02'></a>
<p><a class='t-linehead' id='t-linehead0175a02'></a>佛語諸比丘：「不但是返解是梵志憂。過去<a class='t' id='t0175a03'></a>久遠，是閻浮利地有五王。其一王名曰桀<a class='t' id='t0175a04'></a>貪，治國不正，大臣、人民悉患王所為，便共<a class='t' id='t0175a05'></a>集議言：『我曹家家出兵。』皆拔白到王前，共<a class='t' id='t0175a06'></a>謂：『王寧自知所為不正、施行貪害萬姓不？<a class='t' id='t0175a07'></a>急出國去，不者必相害傷。』王聞大恐怖、戰慄，<a class='t' id='t0175a08'></a>衣毛悉竪，以車騎而出國去，窮厄織草<span class='gaiji'>[卄/((女/女)*干)]<!--gaiji,,1[卄/((女/女)*干)],2&#x44F8;,3--></span>，<a class='t' id='t0175a09'></a>賣以自給。大臣、人民取王弟拜作王，便正<a class='t' id='t0175a10'></a>治，不枉萬姓。</p>
<p><a class='t-linehead' id='t-linehead0175a10'></a>「故王桀貪聞弟興將為王，即<a class='t' id='t0175a11'></a>內歡喜計言：『我可從弟有所乞，可以自活。』<a class='t' id='t0175a12'></a>便上書，具自陳說，便從王乞一鄹，可以自<a class='t' id='t0175a13'></a>給。王即與之，愍傷其厄，得一<span class='gaiji'>陬<!--gaiji,陬,1[阿-可+聚],2&#x28F41;,3--></span>便正治；復<a class='t' id='t0175a14'></a>乞兩<span class='gaiji'>陬<!--gaiji,陬,1[阿-可+聚],2&#x28F41;,3--></span>、四、五至十<span class='gaiji'>陬<!--gaiji,陬,1[阿-可+聚],2&#x28F41;,3--></span>；二十、三十、四十、五十至<a class='t' id='t0175a15'></a>百<span class='gaiji'>陬<!--gaiji,陬,1[阿-可+聚],2&#x28F41;,3--></span>；二百至五百<span class='gaiji'>陬<!--gaiji,陬,1[阿-可+聚],2&#x28F41;,3--></span>；便復乞半國，王即與<a class='t' id='t0175a16'></a>之，便正治。</p>
<p><a class='t-linehead' id='t-linehead0175a16'></a>「如是久遠，桀貪生念，便興半國<a class='t' id='t0175a17'></a>兵，攻弟國即勝，便自得故國。復生念：『我今<a class='t' id='t0175a18'></a>何不悉興一國兵，攻二國、三國、四國？』便往<a class='t' id='t0175a19'></a>攻，悉得勝，復正治四國。復生念：『今我何不<a class='t' id='t0175a20'></a>興四國兵，攻第五國？』便往攻，即復得勝。是<a class='t' id='t0175a21'></a>時，陸地盡，四海內皆屬王，便改號自立為<a class='t' id='t0175a22'></a>大勝王。</p>
<p><a class='t-linehead' id='t-linehead0175a22'></a>「天帝釋便試之，寧知厭足不？便化<a class='t' id='t0175a23'></a>作小童梵志，姓駒夷，欲得見王，被髮、拄<a class='t' id='t0175a24'></a>金杖、持金瓶，住宮門。守門者白王言：『外有<a class='t' id='t0175a25'></a>梵志，姓駒夷，欲見王。』王言：『大善。』便請前坐，<a class='t' id='t0175a26'></a>相勞問畢，却謂王言：『我屬從海邊來，見一<a class='t' id='t0175a27'></a>大國豐樂，人民熾盛，多有珍寶，可往攻之。』<a class='t' id='t0175a28'></a>王審足，復欲得是國，王言：『我大欲得。』天王<a class='t' id='t0175a29'></a>謂言：『可益裝船，興兵相待，却後七日，當將<a class='t' id='t0175b01'></a>王往。』適言天王便化去。</p>
<p><a class='t-linehead' id='t-linehead0175b01'></a>「到其日，便大興兵<a class='t' id='t0175b02'></a>益裝船，不見梵志來。是時，王愁憂不樂，拍<a class='t' id='t0175b03'></a>髀如言：『怨哉！我今以亡是大國，如得駒夷<a class='t' id='t0175b04'></a>不堅獲，如期反不見。』是時，一國人民迴坐<a class='t' id='t0175b05'></a>向王，王啼亦啼，王憂亦憂。王處憂未甞止，<a class='t' id='t0175b06'></a>聞識經偈，便生意而說言：</p>
<a class='t' id='t0175b07'></a>
<blockquote class='gatha'>
<p>「『增念隨欲，　　已有復願，　　日盛為喜，<a class='t' id='t0175b08'></a><br>
從得自在。』</p>
</blockquote>
<a class='t' id='t0175b09'></a>
<p><a class='t-linehead' id='t-linehead0175b09'></a>「王便為眾人，說欲偈意，有能解是偈義者，<a class='t' id='t0175b10'></a>上金錢一千。時坐中有少年，名曰鬱多。鬱<a class='t' id='t0175b11'></a>多即白王言：『我能解是義，相假七日乃來<a class='t' id='t0175b12'></a>對。』到七日，白母言：『我今欲到王所解王<a class='t' id='t0175b13'></a>憂。』母謂子：『子且勿行，帝王難事如燃火，<a class='t' id='t0175b14'></a>其教如利刀，難可親近。』子言：『母勿愁憂，我<a class='t' id='t0175b15'></a>力自能淹王偈義，當得重謝，可以極自<a class='t' id='t0175b16'></a>娛樂。』便到王所言：『我今來對其義。』即說偈<a class='t' id='t0175b17'></a>言：</p>
<a class='t' id='t0175b18'></a>
<blockquote class='gatha'>
<p>「『增念隨欲，　　已有復願，　　已放不制，<a class='t' id='t0175b19'></a><br>
如渴飲湯。　　悉以世地，　　滿馬金銀，<a class='t' id='t0175b20'></a><br>
悉得不厭，　　有黠正行。　　如角距生，<a class='t' id='t0175b21'></a><br>
日長取增，　　人生亦爾，　　不覺欲增。<a class='t' id='t0175b22'></a><br>
飢渴無盡，　　日日復有，　　金山拄天，<a class='t' id='t0175b23'></a><br>
狀若須彌，　　悉得不厭，　　有黠正行。<a class='t' id='t0175b24'></a><br>
欲致痛冥，　　未嘗聞之，　　願聞遠欲，<a class='t' id='t0175b25'></a><br>
厭者以黠，　　厭欲為尊，　　欲漏難離。<a class='t' id='t0175b26'></a><br>
黠人覺苦，　　不隨愛欲，　　如作車輪，<a class='t' id='t0175b27'></a><br>
能使致堅。　　稍稍去欲，　　意稍得安，<a class='t' id='t0175b28'></a><br>
欲得道定，　　悉捨所欲。』</p>
</blockquote>
<a class='t' id='t0175b29'></a>
<p><a class='t-linehead' id='t-linehead0175b29'></a>「王言：『知意。悉治世地，盡四海內無不至屬，<a class='t' id='t0175c01'></a>是亦可為厭，乃復遠欲貪海外國。』大勝王<a class='t' id='t0175c02'></a>即謂鬱多言：</p>
<a class='t' id='t0175c03'></a>
<blockquote class='gatha'>
<p>「『童子若善，　　以尊依世。　　說欲甚痛，<a class='t' id='t0175c04'></a><br>
慧計乃爾。　　汝說八偈，　　偈上千錢，<a class='t' id='t0175c05'></a><br>
願上大德，　　說義甚哀。』</p>
</blockquote>
<a class='t' id='t0175c06'></a>
<p><a class='t-linehead' id='t-linehead0175c06'></a>「鬱多以偈報言：</p>
<a class='t' id='t0175c07'></a>
<blockquote class='gatha'>
<p>「『不用是寶，　　取可自給。　　最後說偈，<a class='t' id='t0175c08'></a><br>
意遠欲樂。　　家母大王，　　身羸老年，<a class='t' id='t0175c09'></a><br>
念欲報母，　　與金錢千，　　令得自供。』</p>
</blockquote>
<a class='t' id='t0175c10'></a>
<p><a class='t-linehead' id='t-linehead0175c10'></a>「大勝王便上金錢一千，使得供養老母。」</p>
<p>佛<a class='t' id='t0175c11'></a>語諸比丘：「是時大勝者，即種稻梵志是也；時<a class='t' id='t0175c12'></a>童子鬱多者，則我身是也。我是時亦解釋是<a class='t' id='t0175c13'></a>梵志痛憂，我今亦一切斷是梵志痛憂已，終<a class='t' id='t0175c14'></a>不復著苦。」</p>
<p><a class='t-linehead' id='t-linehead0175c14'></a>佛以是本因，演是卷義，令我後<a class='t' id='t0175c15'></a>學聞是說，欲作偈句，為後世作明，令我<a class='t' id='t0175c16'></a>經法久住。</p>
<p><a class='t-linehead' id='t-linehead0175c16'></a>義足經：</p>
<a class='t' id='t0175c17'></a>
<blockquote class='gatha'>
<p>「增念隨欲，　　已有復願，　　日增為喜，<a class='t' id='t0175c18'></a><br>
　從得自在。　　有貪世欲，　　坐貪癡人，<a class='t' id='t0175c19'></a><br>
　既亡欲願，　　毒箭著身。　　是欲當遠，<a class='t' id='t0175c20'></a><br>
　如附蛇頭，　　違世所樂，　　當定行禪。<a class='t' id='t0175c21'></a><br>
　田種珍寶、　　牛馬養者，　　坐女繫欲，<a class='t' id='t0175c22'></a><br>
　癡行犯身，　　倒羸為強，　　坐服甚怨，<a class='t' id='t0175c23'></a><br>
　次冥受痛，　　船破海中。　　故說攝意，<a class='t' id='t0175c24'></a><br>
　遠欲勿犯，　　精進求度，　　載船至岸。」</p>
</blockquote>
<a class='t' id='t0175c25'></a>
<p><a class='t-linehead' id='t-linehead0175c25'></a>佛說是義足經竟，比丘歡喜。</p>
<a class='t' id='t0175c26'></a>
<p><span class='t-headname'>優填王經第二</span></p>
<a class='t' id='t0175c27'></a>
<p><a class='t-linehead' id='t-linehead0175c27'></a>聞如是：</p>
<p>佛在舍衛國祇樹給孤獨園。時有<a class='t' id='t0175c28'></a>一比丘，在句參國石間土室中，長髮鬚<a class='t' id='t0175c29'></a>爪，被壞衣。時優填王，欲出遊觀，到我迹<a class='t' id='t0176a01'></a>山，侍者即勅治道橋，還白王：「已治道，王可<a class='t' id='t0176a02'></a>出。」王但從美人、妓女，乘騎到我迹山，下車<a class='t' id='t0176a03'></a>步上。有一美人，經行山中，從崎至崎，顧<a class='t' id='t0176a04'></a>見石間土室中，有一比丘，長鬚髮爪，衣<a class='t' id='t0176a05'></a>服裂敗，狀類如鬼，便大聲呼天子：「是中有<a class='t' id='t0176a06'></a>鬼。是中有鬼。」王便遙問：「何所在？」美人言：「近<a class='t' id='t0176a07'></a>在石間土室中。」</p>
<p><a class='t-linehead' id='t-linehead0176a07'></a>王即拔劍從之，見比丘如<a class='t' id='t0176a08'></a>是，即問：「汝何等人？」對言：「我是沙門。」王問：「汝<a class='t' id='t0176a09'></a>何等沙門？」曰：「我是釋迦沙門。」王言：「是應真<a class='t' id='t0176a10'></a>耶？」曰：「非也。」「寧有四禪耶？」復言：「無有也。」「寧三<a class='t' id='t0176a11'></a>禪、二禪耶？」復言：「無有。」「寧至一禪耶？」對曰：<a class='t' id='t0176a12'></a>「言實一禪行。」</p>
<p><a class='t-linehead' id='t-linehead0176a12'></a>王便恚內不解，顧謂侍者黃<a class='t' id='t0176a13'></a>門，以婬意念，是沙門凡俗人無真行，奈何<a class='t' id='t0176a14'></a>見我美人，便勅侍者：「急取斷絃截來繫<a class='t' id='t0176a15'></a>是人。」侍者便去。山神念：「是比丘無過，今當<a class='t' id='t0176a16'></a>怨死。我可擁護，令脫是厄。」便化作大猪<a class='t' id='t0176a17'></a>身，徐走王邊。侍者即白王：「大猪近在王邊。」<a class='t' id='t0176a18'></a>王便捨比丘，拔劍逐猪。比丘見王去遠，<a class='t' id='t0176a19'></a>便走出到舍衛祇樹給孤獨園中，為諸比<a class='t' id='t0176a20'></a>丘說本末，比丘即白佛。佛是時因是本，<a class='t' id='t0176a21'></a>變有義生，命我比丘悉知經卷出語，為後<a class='t' id='t0176a22'></a>世學作明，令我經道久住。</p>
<p><a class='t-linehead' id='t-linehead0176a22'></a>是時佛說義足<a class='t' id='t0176a23'></a>經：</p>
<a class='t' id='t0176a24'></a>
<blockquote class='gatha'>
<p>「繫舍多所願，　　住其邪所遮，<a class='t' id='t0176a25'></a><br>
　以遮遠正道，　　欲念難可慧。<a class='t' id='t0176a26'></a><br>
　坐可繫胞胎，　　繫色堅雖解，<a class='t' id='t0176a27'></a><br>
　不觀去來法，　　慧是亦斷本。<a class='t' id='t0176a28'></a><br>
　貪欲以癡盲，　　不知邪利增，<a class='t' id='t0176a29'></a><br>
　坐欲被痛悲，　　從是當何依？<a class='t' id='t0176b01'></a><br>
　人生當覺是，　　世邪難可依，<a class='t' id='t0176b02'></a><br>
　捨正不著念，　　命短死甚近。<a class='t' id='t0176b03'></a><br>
　展轉是世苦，　　生死欲溪流，<a class='t' id='t0176b04'></a><br>
　死時乃念怨，　　從欲詆胎極。<a class='t' id='t0176b05'></a><br>
　自可受痛身，　　流斷少水魚，<a class='t' id='t0176b06'></a><br>
　以見斷身可，　　三世復何增？<a class='t' id='t0176b07'></a><br>
　力欲於兩面，　　彼可覺莫著，<a class='t' id='t0176b08'></a><br>
　莫行所自怨，　　見聞莫自污。<a class='t' id='t0176b09'></a><br>
　覺想觀度海，　　有我尊不計，<a class='t' id='t0176b10'></a><br>
　力行拔未出，　　致使乃無疑。」</p>
</blockquote>
<a class='t' id='t0176b11'></a>
<p><a class='t-linehead' id='t-linehead0176b11'></a>佛說是義足經，比丘歡喜。</p>
<a class='t' id='t0176b12'></a>
<p><span class='t-headname'>須陀利經第三</span></p>
<a class='t' id='t0176b13'></a>
<p><a class='t-linehead' id='t-linehead0176b13'></a>聞如是：</p>
<p>佛在舍衛國祇樹給孤獨園，為國<a class='t' id='t0176b14'></a>王、大臣及理家所待敬，事遇不懈，飯食、衣<a class='t' id='t0176b15'></a>被、臥床、疾藥，供所當得。</p>
<p><a class='t-linehead' id='t-linehead0176b15'></a>是時，梵志自坐<a class='t' id='t0176b16'></a>其講堂，共議言：「我曹本為國王、大臣、人民、理<a class='t' id='t0176b17'></a>家所<span class='corr' title='[侍&gt;待] cf.【麗】'>待</span>遇，今棄不復用。悉反事沙門瞿曇<a class='t' id='t0176b18'></a>及諸弟子，今我曹當共作方便敗之耳。」便<a class='t' id='t0176b19'></a>共議：「今但當求我曹部伍中最端正好女共<a class='t' id='t0176b20'></a>殺之，以其死屍，埋於祇樹間。爾乃毀傷沙<a class='t' id='t0176b21'></a>門瞿曇及諸弟子，令惡名遠聞，待遇者遠離，<a class='t' id='t0176b22'></a>不復敬之。學者悉不復得衣食，皆當來事<a class='t' id='t0176b23'></a>我曹。我曹便當為世尊，壞瞿曇，世無能勝<a class='t' id='t0176b24'></a>我曹者。」即共行，謂好首言：「汝寧知我曹今<a class='t' id='t0176b25'></a>棄，不復見用，反以沙門瞿曇為師，汝寧能<a class='t' id='t0176b26'></a>忿，為眾作利不？」好首言：「作利云何？」曰：「唯<a class='t' id='t0176b27'></a>捨壽命死耳。」答言：「我不能也。」曰：「汝不能爾<a class='t' id='t0176b28'></a>者，從今以後，終不復內汝著數中也。」女聞<a class='t' id='t0176b29'></a>大不樂，即言諾：「是我職當也。」眾學言：「善哉。」<a class='t' id='t0176c01'></a>便共教女言：「從今以後，朝暮到佛所，數往<a class='t' id='t0176c02'></a>祇樹間，悉令萬姓見知汝。如是，我曹共殺<a class='t' id='t0176c03'></a>汝，埋著祇樹間，令瞿曇得毀辱不。」小女即<a class='t' id='t0176c04'></a>承教，數數往來沙門所，令眾人知女如是，<a class='t' id='t0176c05'></a>便取女殺，埋著祇樹間。</p>
<p><a class='t-linehead' id='t-linehead0176c05'></a>眾梵志便相聚會，<a class='t' id='t0176c06'></a>到王宮門，稱怨言：「我曹學中有一女，獨端<a class='t' id='t0176c07'></a>正，花色無雙，今生亡不知處。」王謂言：「女行<a class='t' id='t0176c08'></a>來常在何所？」共對言：「常往來沙門瞿曇所。」<a class='t' id='t0176c09'></a>王言：「爾者當於彼求。」便從王乞吏兵，王即<a class='t' id='t0176c10'></a>與之。尋求行轉到祇樹間，便掘出死屍，著<a class='t' id='t0176c11'></a>床上，共持於舍衛四道，悉遍里巷稱怨言：<a class='t' id='t0176c12'></a>「眾人觀沙門瞿曇釋家子，常稱言德、戒，弘普<a class='t' id='t0176c13'></a>無上，如何私與女人通，殺埋藏之？如是當<a class='t' id='t0176c14'></a>有何法、何德、何戒行乎？」</p>
<p><a class='t-linehead' id='t-linehead0176c14'></a>食時，眾比丘悉持<a class='t' id='t0176c15'></a>應器，入城乞食，眾理家人民，遙見便罵言：<a class='t' id='t0176c16'></a>「是曹沙門，自稱言有法、德、戒，子曹所犯若<a class='t' id='t0176c17'></a>此，當有何善？奈何復得衣食？」眾比丘聞如<a class='t' id='t0176c18'></a>是，持空應器，出城洗手足，盛藏應器到<a class='t' id='t0176c19'></a>佛所，作禮悉住不坐，如事具說。</p>
<p><a class='t-linehead' id='t-linehead0176c19'></a>是時，佛說<a class='t' id='t0176c20'></a>偈言：</p>
<a class='t' id='t0176c21'></a>
<blockquote class='gatha'>
<p>「無想放意妄語，　　眾鬪被箭忍痛，<a class='t' id='t0176c22'></a><br>
　聞凡放善惡言，　　比丘忍無亂意。」</p>
</blockquote>
<a class='t' id='t0176c23'></a>
<p><a class='t-linehead' id='t-linehead0176c23'></a>佛告比丘：「我被是妄謗，不過七日耳。」是時，<a class='t' id='t0176c24'></a>有清信女，字惟閻，於城中聞比丘求食<a class='t' id='t0176c25'></a>悉空還，甚鄙念佛及比丘僧，便疾行到祇<a class='t' id='t0176c26'></a>樹，至佛所，頭面作禮，繞佛坐一邊。佛為廣<a class='t' id='t0176c27'></a>說經法，惟閻聞經竟起，叉手白佛言：「願尊<a class='t' id='t0176c28'></a>及比丘僧，從我家飯七日。」佛默然受之，惟<a class='t' id='t0176c29'></a>閻便繞佛三匝而去。至七日，佛告阿難：「汝<a class='t' id='t0177a01'></a>與眾比丘，入城悉於里巷、四徼街道說偈<a class='t' id='t0177a02'></a>言：</p>
<a class='t' id='t0177a03'></a>
<blockquote class='gatha'>
<p>「『常欺倒邪冥，　　說作身不犯，<a class='t' id='t0177a04'></a><br>
重冥行欺具，　　自怨到彼苦，<a class='t' id='t0177a05'></a><br>
修地利分具，　　不守怨自賊，<a class='t' id='t0177a06'></a><br>
惡言截頭本，　　常關守其門。<a class='t' id='t0177a07'></a><br>
當尊反興毀，　　尊空無戒人，<a class='t' id='t0177a08'></a><br>
從口內眾憂，　　嫉心眾不安，<a class='t' id='t0177a09'></a><br>
摶掩利人財，　　力欺亦可致。<a class='t' id='t0177a10'></a><br>
是悉皆可忍，　　是最以亡寶。<a class='t' id='t0177a11'></a><br>
有怨於正人，　　世六餘有五。<a class='t' id='t0177a12'></a><br>
惡有道致彼，　　坐意行不正，<a class='t' id='t0177a13'></a><br>
欺咤有十萬。』」</p>
</blockquote>
<a class='t' id='t0177a14'></a>
<p><a class='t-linehead' id='t-linehead0177a14'></a>阿難即受教，俱入城，於里巷四街道，說如<a class='t' id='t0177a15'></a>佛所言。即時，舍衛人民及諸里家皆生意<a class='t' id='t0177a16'></a>言：「釋家子實無惡，學在釋家，終不有邪行。」</p>
<a class='t' id='t0177a17'></a>
<p><a class='t-linehead' id='t-linehead0177a17'></a>是時，眾異梵志自於講堂有所訟。中有一<a class='t' id='t0177a18'></a>人，言露子曹事，於外出聲言：「汝曹自共殺<a class='t' id='t0177a19'></a>好首，而怨佛及弟子乎。」大臣聞是聲，便入<a class='t' id='t0177a20'></a>啟王。王即召眾梵志問：「汝曹自共殺好首<a class='t' id='t0177a21'></a>不？」便言：「實爾。」王怒曰：「當重罰子曹，奈何於<a class='t' id='t0177a22'></a>我國界，自稱為道，而有殺害之心？」即勅傍<a class='t' id='t0177a23'></a>臣：「悉收子曹。」遍徇舍衛城里巷匝，逐出<a class='t' id='t0177a24'></a>國界去。</p>
<p><a class='t-linehead' id='t-linehead0177a24'></a>佛以食時，從諸比丘，皆持應器<a class='t' id='t0177a25'></a>入城。時有清信士，名阿須利，遙見佛，便往<a class='t' id='t0177a26'></a>作禮，揚聲白佛言：「聞者不識四方名心<a class='t' id='t0177a27'></a>甚悲，所聞經法不能復誦，聞佛及比丘僧<a class='t' id='t0177a28'></a>怨被惡名。」佛謂阿須利言：「不適有是宿命<a class='t' id='t0177a29'></a>因緣。」</p>
<p><a class='t-linehead' id='t-linehead0177a29'></a>佛便說偈言：</p>
<a class='t' id='t0177b01'></a>
<blockquote class='gatha'>
<p>「亦毀於少言，　　多言亦得毀，<a class='t' id='t0177b02'></a><br>
　亦毀於忠言，　　世惡無不毀。<a class='t' id='t0177b03'></a><br>
　過去亦當來，　　現在亦無有。<a class='t' id='t0177b04'></a><br>
　誰盡壽見毀？　　難形尚敬難。」</p>
</blockquote>
<a class='t' id='t0177b05'></a>
<p><a class='t-linehead' id='t-linehead0177b05'></a>佛廣為阿須利說經，便到須達家，直坐正<a class='t' id='t0177b06'></a>座。須達便為佛作禮，叉手言：「我屬者悲，身<a class='t' id='t0177b07'></a>不識方面，所聞經法不能復誦，聞佛及比<a class='t' id='t0177b08'></a>丘僧怨被惡名。」</p>
<p><a class='t-linehead' id='t-linehead0177b08'></a>佛是時說偈言：</p>
<a class='t' id='t0177b09'></a>
<blockquote class='gatha'>
<p>「我如象行鬪，　　被瘡不著想，<a class='t' id='t0177b10'></a><br>
　念我忍意爾，　　世人無喜念。<a class='t' id='t0177b11'></a><br>
　我手無瘡瘍，　　以手把毒行，<a class='t' id='t0177b12'></a><br>
　無瘡毒從生，　　善行惡不成。」</p>
</blockquote>
<a class='t' id='t0177b13'></a>
<p><a class='t-linehead' id='t-linehead0177b13'></a>佛廣為須達說經，便到維閻家，直坐正<a class='t' id='t0177b14'></a>座。維閻作禮竟，叉手言：「屬者我悲，身不<a class='t' id='t0177b15'></a>識方面，所聞經法不能復誦，聞佛及比丘<a class='t' id='t0177b16'></a>僧怨被惡名。」</p>
<p><a class='t-linehead' id='t-linehead0177b16'></a>佛因為維閻說偈言：</p>
<a class='t' id='t0177b17'></a>
<blockquote class='gatha'>
<p>「無曉欲使惱，　　內淨外何污？<a class='t' id='t0177b18'></a><br>
　愚人怨自誤，　　向風揚細塵。」</p>
</blockquote>
<a class='t' id='t0177b19'></a>
<p><a class='t-linehead' id='t-linehead0177b19'></a>維閻是時快飯食佛比丘僧竟，澡水與，下<a class='t' id='t0177b20'></a>坐聽佛說經。佛為說守戒淨行，悉見諸<a class='t' id='t0177b21'></a>道便而去。</p>
<p><a class='t-linehead' id='t-linehead0177b21'></a>時國王波私匿，具從<span class='corr' title='[事&gt;車] cf.【麗】'>車</span>騎，以王<a class='t' id='t0177b22'></a>威法，出城到祇樹。欲前見佛故，乘騎未<a class='t' id='t0177b23'></a>到，下車步入。遙見佛，便却蓋、解冠、却諸<a class='t' id='t0177b24'></a>侍從、脫足金屣，便前為佛作禮就座，叉<a class='t' id='t0177b25'></a>手白佛言：「屬者甚悲，身不識方面，所聞經<a class='t' id='t0177b26'></a>法不復誦，聞佛及比丘僧怨被惡名。」</p>
<p><a class='t-linehead' id='t-linehead0177b26'></a>佛即<a class='t' id='t0177b27'></a>為王說偈言：</p>
<a class='t' id='t0177b28'></a>
<blockquote class='gatha'>
<p>「邪念說彼短，　　解意諦說善，<a class='t' id='t0177b29'></a><br>
　口直次及尊，　　善惡捨不憂。<a class='t' id='t0177c01'></a><br>
　以行當那捨，　　棄世欲自在，<a class='t' id='t0177c02'></a><br>
　抱至德不亂，　　制欲人所詰。」</p>
</blockquote>
<a class='t' id='t0177c03'></a>
<p><a class='t-linehead' id='t-linehead0177c03'></a>舍衛一國人民，悉生念疑：「佛及比丘僧，從<a class='t' id='t0177c04'></a>何因緣，致是惡名聲厄？」共視佛威神，甚大<a class='t' id='t0177c05'></a>巍巍，如星中月，適無敢難。</p>
<p><a class='t-linehead' id='t-linehead0177c05'></a>佛悉知其所念，<a class='t' id='t0177c06'></a>便說是義足經言：</p>
<a class='t' id='t0177c07'></a>
<blockquote class='gatha'>
<p>「如有守戒行人，　　問不及先具演，<a class='t' id='t0177c08'></a><br>
　有疑正非法道，　　欲來學且自淨。<a class='t' id='t0177c09'></a><br>
　以止不拘是世，　　常自說著戒堅，<a class='t' id='t0177c10'></a><br>
　是道法<span class='gaiji'>黠<!--gaiji,黠,1[烈-列+(里*吉)],2,3--></span>所信，　　不著綺行教世。<a class='t' id='t0177c11'></a><br>
　法不匿不朽言，　　毀尊我不喜恐，<a class='t' id='t0177c12'></a><br>
　自見行無邪漏，　　不著想何瞋憙？<a class='t' id='t0177c13'></a><br>
　所我有以轉捨，　　鱻明法正著持，<a class='t' id='t0177c14'></a><br>
　求正利得必空，　　以想空法本空。<a class='t' id='t0177c15'></a><br>
　不著餘無所有，　　行不願三界生，<a class='t' id='t0177c16'></a><br>
　可瞑冥悉已斷，　　云何行有處所？<a class='t' id='t0177c17'></a><br>
　所當有悉裂去，　　所道說無愛著，<a class='t' id='t0177c18'></a><br>
　已不著亦可離，　　從行拔悉捨去。」</p>
</blockquote>
<a class='t' id='t0177c19'></a>
<p><a class='t-linehead' id='t-linehead0177c19'></a>佛說是義足經竟，比丘歡喜。</p>
<a class='t' id='t0177c20'></a>
<p><span class='t-headname'>摩竭梵志經第四</span></p>
<a class='t' id='t0177c21'></a>
<p><a class='t-linehead' id='t-linehead0177c21'></a>聞如是：</p>
<p>佛在舍衛國祇樹給孤獨園。時有<a class='t' id='t0177c22'></a>一梵志，字摩竭，卒死講堂。同學便著床上，<a class='t' id='t0177c23'></a>共<span class='corr' title='[[臼/丌]&gt;舁]'>舁</span>出於舍衛里巷四街道，舉聲言：「見摩<a class='t' id='t0177c24'></a>竭者，悉得解脫；今見死屍亦解脫；後聞名<a class='t' id='t0177c25'></a>者亦解脫。」</p>
<p><a class='t-linehead' id='t-linehead0177c25'></a>諸比丘食時悉持應器，入城求<a class='t' id='t0177c26'></a>食，時見梵志說摩竭功德如是，食竟悉澡<a class='t' id='t0177c27'></a>應器，還到佛所，作禮竟，皆就座，即為佛<a class='t' id='t0177c28'></a>本末說如是。佛因是本演是卷，令我弟子<a class='t' id='t0177c29'></a>悉聞解，廣為後世作明，令我經道久住。說<a class='t' id='t0178a01'></a>是義足經：</p>
<a class='t' id='t0178a02'></a>
<blockquote class='gatha'>
<p>「我見淨無有病，　　信見諦及自淨，<a class='t' id='t0178a03'></a><br>
　有知是悉可度，　　苦斷習證前服。<a class='t' id='t0178a04'></a><br>
　見好人以為淨，　　有慧行及離苦，<a class='t' id='t0178a05'></a><br>
　<span class='gaiji'>黠<!--gaiji,黠,1[烈-列+(里*吉)],2,3--></span>除凶見淨徑，　　斷所見證至淨。<a class='t' id='t0178a06'></a><br>
　從異道無得脫，　　見聞持戒行度，<a class='t' id='t0178a07'></a><br>
　身不污罪亦福，　　悉已斷不自譽。<a class='t' id='t0178a08'></a><br>
　悉棄上莫念後，　　有是行度四海，<a class='t' id='t0178a09'></a><br>
　直行去莫念苦，　　有所念意便縛。<a class='t' id='t0178a10'></a><br>
　常覺意守戒行，　　在上行想彼苦，<a class='t' id='t0178a11'></a><br>
　念本念稍入行，　　不矯言審有<span class='gaiji'>黠<!--gaiji,黠,1[烈-列+(里*吉)],2,3--></span>。<a class='t' id='t0178a12'></a><br>
　一切法無有疑，　　至見聞亦所念，<a class='t' id='t0178a13'></a><br>
　諦見聞行力根，　　誰作世是六衰？<a class='t' id='t0178a14'></a><br>
　不念身不念尊，　　亦不願行至淨，<a class='t' id='t0178a15'></a><br>
　恩怨斷無所著，　　斷世願無所著。<a class='t' id='t0178a16'></a><br>
　無所有為梵志，　　聞見法便直取，<a class='t' id='t0178a17'></a><br>
　婬不婬著污婬，　　已無是當著淨。」</p>
</blockquote>
<a class='t' id='t0178a18'></a>
<p><a class='t-linehead' id='t-linehead0178a18'></a>佛說是義足經竟，比丘悉歡喜。</p>
<a class='t' id='t0178a19'></a>
<p><span class='t-headname'>鏡面王經第五</span></p>
<a class='t' id='t0178a20'></a>
<p><a class='t-linehead' id='t-linehead0178a20'></a>聞如是：</p>
<p>佛在舍衛國祇樹給孤獨園。眾比丘<a class='t' id='t0178a21'></a>以食時，持應器入城欲求食，自念言：「今<a class='t' id='t0178a22'></a>入城甚早，我曹寧可到異梵志講堂，與相<a class='t' id='t0178a23'></a>勞徠便就坐。」是時，諸梵志自共諍，生結不<a class='t' id='t0178a24'></a>解，轉相謗怨：「我知是法，汝知何法？我所知<a class='t' id='t0178a25'></a>合於道，汝所知合何道？我道法可猗行，<a class='t' id='t0178a26'></a>汝道法難可親。當前說著後說，當後說<a class='t' id='t0178a27'></a>反前說，多說法非與重擔不能舉，為汝<a class='t' id='t0178a28'></a>說義不能解。汝定知法極無所有，汝迫復<a class='t' id='t0178a29'></a>何對？以舌戟轉相中害，被一毒報以三。」</p>
<p><a class='t-linehead' id='t-linehead0178a29'></a>諸<a class='t' id='t0178b01'></a>比丘聞子曹怨言：「如是亦不善，子言亦不<a class='t' id='t0178b02'></a>證。」子曹正各起座，到舍衛求食，食竟舉藏<a class='t' id='t0178b03'></a>應器，還到祇樹入園，為佛作禮，悉坐一<a class='t' id='t0178b04'></a>面，便如事具說：「念是曹梵志學自苦，何時<a class='t' id='t0178b05'></a>當得解？」</p>
<p><a class='t-linehead' id='t-linehead0178b05'></a>佛言：「是曹梵志，非一世癡冥。過去<a class='t' id='t0178b06'></a>久遠，是閻浮利地，有王，名曰鏡面。時勅使<a class='t' id='t0178b07'></a>者：『令行我國界無眼人，悉將來至殿下。』使者<a class='t' id='t0178b08'></a>受勅即行，將諸無眼人到殿下，以白王。</p>
<p><a class='t-linehead' id='t-linehead0178b08'></a>「王<a class='t' id='t0178b09'></a>勅大臣：『悉將是人去，示其象。』臣即將到象<a class='t' id='t0178b10'></a>厩，一一示之，令捉象，有捉足者、尾者、尾<a class='t' id='t0178b11'></a>本者、腹者、脇者、背者、耳者、頭者、牙者、鼻者，悉<a class='t' id='t0178b12'></a>示已，便將詣王所。</p>
<p><a class='t-linehead' id='t-linehead0178b12'></a>「王悉問：『汝曹審見象不？』<a class='t' id='t0178b13'></a>對言：『我悉見。』王言：『何類？』中有得足者言：『明<a class='t' id='t0178b14'></a>王，象如柱。』得尾者曰：『如掃<span class='gaiji'>箒<!--gaiji,帚,1[竺-二+帚],2&#x7B92;,3--></span>。』得尾本者言：<a class='t' id='t0178b15'></a>『如杖。』得腹者言：『如埵。』得脇者言：『如壁。』得<a class='t' id='t0178b16'></a>背者言：『如高岸。』得耳者言：『如大箕。』得頭者<a class='t' id='t0178b17'></a>言：『如臼。』得牙者言：『如角。』得鼻者言：『如索。』便<a class='t' id='t0178b18'></a>復於王前，共諍訟象，諦如我言。</p>
<p><a class='t-linehead' id='t-linehead0178b18'></a>「王是時說<a class='t' id='t0178b19'></a>偈言：</p>
<a class='t' id='t0178b20'></a>
<blockquote class='gatha'>
<p>「『今為無眼會，　　空諦自謂諦，<a class='t' id='t0178b21'></a><br>
見一言餘非，　　坐一象相怨。』」</p>
</blockquote>
<a class='t' id='t0178b22'></a>
<p><a class='t-linehead' id='t-linehead0178b22'></a>佛告諸比丘：「是時鏡面王者，即我身是；時無<a class='t' id='t0178b23'></a>眼人者，即講堂梵志是；是時子曹，無智坐空<a class='t' id='t0178b24'></a>諍，今子曹亦冥，空諍無所益。」</p>
<p><a class='t-linehead' id='t-linehead0178b24'></a>佛是時生是<a class='t' id='t0178b25'></a>義，具撿此卷，令弟子悉解，為後世作明，<a class='t' id='t0178b26'></a>令我經道久住。說是義足經：</p>
<a class='t' id='t0178b27'></a>
<blockquote class='gatha'>
<p>「自冥言是彼不及，　　著癡日漏何時明？<a class='t' id='t0178b28'></a><br>
　自無道謂學悉爾，　　但亂無行何時解？</p>
</blockquote>
<a class='t' id='t0178b29'></a>
<blockquote class='gatha'>
<p>「常自覺得尊行，　　自聞見行無比。<a class='t' id='t0178c01'></a><br>
　已墮繫世五宅，　　自可奇行勝彼。<a class='t' id='t0178c02'></a><br>
　抱癡住婬致善，　　已邪學蒙得度。<a class='t' id='t0178c03'></a><br>
　所見聞諦受思，　　雖持戒莫謂可，<a class='t' id='t0178c04'></a><br>
　見世行莫悉修，　　雖<span class='gaiji'>黠<!--gaiji,黠,1[烈-列+(里*吉)],2,3--></span>念亦彼行。<a class='t' id='t0178c05'></a><br>
　興行等亦敬待，　　莫生想不及過，<a class='t' id='t0178c06'></a><br>
　是已斷後亦盡，　　亦棄想獨行得。<a class='t' id='t0178c07'></a><br>
　莫自知以致<span class='gaiji'>黠<!--gaiji,黠,1[烈-列+(里*吉)],2,3--></span>，　　雖見聞但行觀。<a class='t' id='t0178c08'></a><br>
　悉無願於兩面，　　胎亦胎捨遠離，<a class='t' id='t0178c09'></a><br>
　亦兩處無所住，　　悉觀法得正止。<a class='t' id='t0178c10'></a><br>
　意受行所見聞，　　所邪念小不想，<a class='t' id='t0178c11'></a><br>
　慧觀法竟見意，　　從是得捨世空。<a class='t' id='t0178c12'></a><br>
　自無有何法行？　　本行法求義諦，<a class='t' id='t0178c13'></a><br>
　但守戒求為諦，　　度無極眾不還。」</p>
</blockquote>
<a class='t' id='t0178c14'></a>
<p><a class='t-linehead' id='t-linehead0178c14'></a>佛說是義足經竟，比丘悉歡喜。</p>
<a class='t' id='t0178c15'></a>
<p><span class='t-headname'>老少俱死經第六</span></p>
<a class='t' id='t0178c16'></a>
<p><a class='t-linehead' id='t-linehead0178c16'></a>聞如是：</p>
<p>佛在娑掃國城外安延樹下。時有<a class='t' id='t0178c17'></a>一行車人，出城未到安延樹，車轂道敗，便<a class='t' id='t0178c18'></a>下道，一面悒愁而坐。佛是時持應器從阿<a class='t' id='t0178c19'></a>難入城求食，道見車轂敗壞，其主下道坐，<a class='t' id='t0178c20'></a>悒愁不樂。即說是優檀經：</p>
<a class='t' id='t0178c21'></a>
<blockquote class='gatha'>
<p>「如行車於道，　　捨平就邪道，<a class='t' id='t0178c22'></a><br>
　至邪致憂患，　　如是壞轂輪。<a class='t' id='t0178c23'></a><br>
　遠法正亦爾，　　意著邪行痛，<a class='t' id='t0178c24'></a><br>
　愚服死生苦，　　亦有壞轂憂。」</p>
</blockquote>
<a class='t' id='t0178c25'></a>
<p><a class='t-linehead' id='t-linehead0178c25'></a>佛便入城。城中時有一梵志死，壽年百二<a class='t' id='t0178c26'></a>十死。復有一長者子，年七歲亦死。兩家俱送<a class='t' id='t0178c27'></a>喪，皆持五綵幡，諸女弱皆被髮，親屬啼哭<a class='t' id='t0178c28'></a>悲淚。佛見因問阿難：「是何等人聚會，悲哀聲<a class='t' id='t0178c29'></a>甚痛？」阿難即如事對。佛因是本，有生是義，<a class='t' id='t0179a01'></a>令我弟子悉解撿是卷，為後世作明，令我<a class='t' id='t0179a02'></a>經法久住。時佛說是義足經：</p>
<a class='t' id='t0179a03'></a>
<blockquote class='gatha'>
<p>「是身命甚短，　　減百年亦死，<a class='t' id='t0179a04'></a><br>
　雖有過百年，　　老從何離死？<a class='t' id='t0179a05'></a><br>
　坐可意生憂，　　有愛從得常，<a class='t' id='t0179a06'></a><br>
　愛憎悉當別，　　見是莫樂家。</p>
</blockquote>
<a class='t' id='t0179a07'></a>
<blockquote class='gatha'>
<p>「死海無所不漂，　　宿所貪愛有我，<a class='t' id='t0179a08'></a><br>
　慧願觀諦計是，　　是無我我無是。<a class='t' id='t0179a09'></a><br>
　是世樂如見夢，　　有識寤亦何見？<a class='t' id='t0179a10'></a><br>
　有貪世悉亦爾，　　識轉滅亦何見？<a class='t' id='t0179a11'></a><br>
　聞是彼悉已去，　　善亦惡今不見，<a class='t' id='t0179a12'></a><br>
　悉捨世到何所，　　識神去但名在。<a class='t' id='t0179a13'></a><br>
　既悲憂轉相嫉，　　復不捨貪著愛，<a class='t' id='t0179a14'></a><br>
　尊故斷愛棄可，　　遠恐怖見安處。<a class='t' id='t0179a15'></a><br>
　比丘諦莫妄念，　　欲可遠身且壞，<a class='t' id='t0179a16'></a><br>
　欲行止意觀意，　　已垂諦無止處。<a class='t' id='t0179a17'></a><br>
　無止者亦尊行，　　愛不愛亦嫉行，<a class='t' id='t0179a18'></a><br>
　在悲憂亦嫉行，　　無濡沾如蓮華。<a class='t' id='t0179a19'></a><br>
　已不著亦不望，　　見聞邪吾不愛，<a class='t' id='t0179a20'></a><br>
　亦不從求解脫，　　不污婬亦何貪？<a class='t' id='t0179a21'></a><br>
　不相貪如蓮華，　　生在水水不汙，<a class='t' id='t0179a22'></a><br>
　尊及世亦爾行，　　所聞見如未生。」</p>
</blockquote>
<a class='t' id='t0179a23'></a>
<p><a class='t-linehead' id='t-linehead0179a23'></a>佛說是義足經竟，比丘悉歡喜。</p>
<a class='t' id='t0179a24'></a>
<p><span class='t-headname'>彌勒難經第七</span></p>
<a class='t' id='t0179a25'></a>
<p><a class='t-linehead' id='t-linehead0179a25'></a>聞如是：</p>
<p>佛在王舍國多鳥竹園中。時眾老年<a class='t' id='t0179a26'></a>比丘，在講堂坐行內事，轉相問法。采象子，<a class='t' id='t0179a27'></a>字舍利弗，亦在座中，聞說內事律法難<a class='t' id='t0179a28'></a>問，問不隨律言，亦無禮敬。是時，賢者大句<a class='t' id='t0179a29'></a>私，亦在座中，便謂舍利弗言：「無，弟！勿於<a class='t' id='t0179b01'></a>老年比丘有所疑，隨所言，恭敬先學。」廣為<a class='t' id='t0179b02'></a>舍利弗說定意經：「如有賢者子，發道久在<a class='t' id='t0179b03'></a>家，生意復念淨法，便除鬚髮已，信捨世<a class='t' id='t0179b04'></a>事，被法衣、作沙門、精進行，附正離邪，已<a class='t' id='t0179b05'></a>證為行，自知已度。」</p>
<p><a class='t-linehead' id='t-linehead0179b05'></a>時賢者彌勒，到舍利<a class='t' id='t0179b06'></a>弗家，舍利弗便為彌勒作禮，便就座。彌勒<a class='t' id='t0179b07'></a>即如法律難問，舍利弗冥於是事不能<a class='t' id='t0179b08'></a>對。彌勒便起去，入城求食竟，盥澡藏應<a class='t' id='t0179b09'></a>器，還到佛所，作禮畢就座，以偈問佛<a class='t' id='t0179b10'></a>言：</p>
<a class='t' id='t0179b11'></a>
<blockquote class='gatha'>
<p>「婬欲著女形，　　大道解癡根，<a class='t' id='t0179b12'></a><br>
　願受尊所戒，　　得教行遠惡。<a class='t' id='t0179b13'></a><br>
　意著婬女形，　　亡尊所教令，<a class='t' id='t0179b14'></a><br>
　亡正致睡臥，　　是行失次第。<a class='t' id='t0179b15'></a><br>
　本獨行求諦，　　後反著色亂，<a class='t' id='t0179b16'></a><br>
　犇車亡正道，　　不存捨正耶？<a class='t' id='t0179b17'></a><br>
　坐值見尊敬，　　失行亡善名，<a class='t' id='t0179b18'></a><br>
　見是諦計學，　　所婬遠捨離。<a class='t' id='t0179b19'></a><br>
　且思色善惡，　　已犯當何致？<a class='t' id='t0179b20'></a><br>
　聞慧所自戒，　　痛慚却自思。<a class='t' id='t0179b21'></a><br>
　常行與慧合，　　寧獨莫亂俱，<a class='t' id='t0179b22'></a><br>
　著色生邪亂，　　無勢亡勇猛。<a class='t' id='t0179b23'></a><br>
　漏戒懷恐怖，　　受短為彼負，<a class='t' id='t0179b24'></a><br>
　已著入羅網，　　便欺出奸聲。<a class='t' id='t0179b25'></a><br>
　見犯因緣惡，　　莫取身自負，<a class='t' id='t0179b26'></a><br>
　堅行獨來去，　　取明莫習癡。<a class='t' id='t0179b27'></a><br>
　遠可獨自處，　　諦見為上行，<a class='t' id='t0179b28'></a><br>
　有行莫自憍，　　無倚泥洹次。<a class='t' id='t0179b29'></a><br>
　遠計念長行，　　不欲色不色，<a class='t' id='t0179c01'></a><br>
　善說得度痛，　　悉世婬自食。」</p>
</blockquote>
<a class='t' id='t0179c02'></a>
<p><a class='t-linehead' id='t-linehead0179c02'></a>佛說是義足經竟，比丘悉歡喜。</p>
<a class='t' id='t0179c03'></a>
<p><span class='t-headname'>勇辭梵志經第八</span></p>
<a class='t' id='t0179c04'></a>
<p><a class='t-linehead' id='t-linehead0179c04'></a>佛在舍衛國，當留三月竟，一時於祇樹給<a class='t' id='t0179c05'></a>孤獨園中。是時，墮沙國諸長者子共賃一<a class='t' id='t0179c06'></a>梵志，名勇辭，使之難佛取勝，謝金錢<a class='t' id='t0179c07'></a>五百。梵志亦一時三月，諷五百餘難，難中<a class='t' id='t0179c08'></a>有變，自謂無勝己者。</p>
<p><a class='t-linehead' id='t-linehead0179c08'></a>佛三月竟，從眾比丘，<a class='t' id='t0179c09'></a>欲到墮沙國，轉行郡縣說經，次到墮沙<a class='t' id='t0179c10'></a>猴猿溪邊，高觀殿中。諸長者子即聞佛眾比<a class='t' id='t0179c11'></a>丘到國，即相聚會合五百餘人。梵志言：「佛<a class='t' id='t0179c12'></a>已到吾國，宜早窮難。」梵志即悉從長者子，<a class='t' id='t0179c13'></a>往到佛所，相勞問便坐一面。長者子中，有<a class='t' id='t0179c14'></a>為佛作禮者、向佛叉手者、默然者，悉就<a class='t' id='t0179c15'></a>座。梵志熟視佛威神，甚大巍巍，不可與言，<a class='t' id='t0179c16'></a>便內恐怖懾，不能復語。佛悉知梵志及長<a class='t' id='t0179c17'></a>者子共議作，便說是義足經：</p>
<a class='t' id='t0179c18'></a>
<blockquote class='gatha'>
<p>「自說淨法無上，　　餘無法明及我，<a class='t' id='t0179c19'></a><br>
　著所知極快樂，　　因緣諦住邪學。<a class='t' id='t0179c20'></a><br>
　常在眾欲願勝，　　愚放言轉相燒，<a class='t' id='t0179c21'></a><br>
　意念義忘本語，　　轉說難慧所言。<a class='t' id='t0179c22'></a><br>
　於眾中難合義，　　欲難義當竟句，<a class='t' id='t0179c23'></a><br>
　在眾窮便瞋恚，　　所難解眾悉善。<a class='t' id='t0179c24'></a><br>
　自所行便生疑，　　自計非後意悔，<a class='t' id='t0179c25'></a><br>
　語稍疑忘意想，　　欲邪難正不助。<a class='t' id='t0179c26'></a><br>
　悲憂痛所言短，　　坐不樂臥喑咋，<a class='t' id='t0179c27'></a><br>
　本邪學致辭意，　　語不勝轉下意。<a class='t' id='t0179c28'></a><br>
　已見是尚守口，　　急開閉難從生，<a class='t' id='t0179c29'></a><br>
　意在難見對生，　　出善聲為眾光。<a class='t' id='t0180a01'></a><br>
　辭悅好生意喜，　　著歡喜彼自彼，<a class='t' id='t0180a02'></a><br>
　自大可墮漏行，　　彼不學從何增？<a class='t' id='t0180a03'></a><br>
　已學是莫空諍，　　不從是善解脫，<a class='t' id='t0180a04'></a><br>
　多倚生痛行司，　　行求輩欲與難。<a class='t' id='t0180a05'></a><br>
　勇從來去莫慚，　　令當誰與汝議？<a class='t' id='t0180a06'></a><br>
　抱冥柱欲難曰：　　『汝邪諦自守癡，<a class='t' id='t0180a07'></a><br>
　汝行花不見果。』　　所出語當求義，<a class='t' id='t0180a08'></a><br>
　越邪度轉求明，　　法義同從相傷，<a class='t' id='t0180a09'></a><br>
　於善法勇何言？　　彼善惡受莫憂。<a class='t' id='t0180a10'></a><br>
　行億到求到門，　　意所想去諦思，<a class='t' id='t0180a11'></a><br>
　與大將俱議軍，　　比螢火上遍明。」</p>
</blockquote>
<a class='t' id='t0180a12'></a>
<p><a class='t-linehead' id='t-linehead0180a12'></a>佛說是義足經竟，比丘悉歡喜。</p>
<a class='t' id='t0180a13'></a>
<p><span class='t-headname'>摩因提女經第九</span></p>
<a class='t' id='t0180a14'></a>
<p><a class='t-linehead' id='t-linehead0180a14'></a>佛在句留國，縣名悉作法。時有一梵志，<a class='t' id='t0180a15'></a>字摩因提，生女端正，光世少雙，前後國王<a class='t' id='t0180a16'></a>亦太子及大臣長者來求之，父皆不應：「得人<a class='t' id='t0180a17'></a>類我女者，乃與為婦。」</p>
<p><a class='t-linehead' id='t-linehead0180a17'></a>佛時持應器，於縣<a class='t' id='t0180a18'></a>求食，食竟，盥澡藏應器，出城到樹間閑靜<a class='t' id='t0180a19'></a>處坐。摩因提食後出行園田，道經樹間，便<a class='t' id='t0180a20'></a>見佛金色身，有三十二相，如日月王，自念<a class='t' id='t0180a21'></a>言：「持女比是大尊，如此人比我女。」便還家<a class='t' id='t0180a22'></a>謂婦言：「兒母寧知得所願不？今得聟踰於<a class='t' id='t0180a23'></a>女。」母聞亦喜，即莊飾女，眾寶瓔珞，父母俱<a class='t' id='t0180a24'></a>將女出城。母見佛行跡，文現分明，謂父言：<a class='t' id='t0180a25'></a>「寧知空出，終不得聟。」「何故？」婦說偈言：</p>
<a class='t' id='t0180a26'></a>
<blockquote class='gatha'>
<p>「婬人曳踵行，　　恚者斂指步，<a class='t' id='t0180a27'></a><br>
　癡人足踝地，　　是跡天人尊。」<span class='note'>(地恐弛之錯)</span></p>
</blockquote>
<a class='t' id='t0180a28'></a>
<p><a class='t-linehead' id='t-linehead0180a28'></a>父言：「癡人！莫還為女作患，女必得聟。」即將<a class='t' id='t0180a29'></a>女到佛所，左手持臂、右手持瓶，因白佛：<a class='t' id='t0180b01'></a>「今以女相惠，可為妾。」女見佛形狀端正無<a class='t' id='t0180b02'></a>比，以三十二相，瓔珞其身，如明月珠，便婬<a class='t' id='t0180b03'></a>意繫著佛。佛知其意如火燃。佛即時說是<a class='t' id='t0180b04'></a>義足經言：</p>
<a class='t' id='t0180b05'></a>
<blockquote class='gatha'>
<p>「我本見邪三女，　　尚不欲著邪婬，<a class='t' id='t0180b06'></a><br>
　今奈何抱屎尿，　　以足觸尚不可。<a class='t' id='t0180b07'></a><br>
　我所說婬不欲，　　無法行不內觀，<a class='t' id='t0180b08'></a><br>
　雖聞惡不受厭，　　內不止不計苦。<a class='t' id='t0180b09'></a><br>
　見外好筋皮裹，　　尊云何當受是？<a class='t' id='t0180b10'></a><br>
　內外行覺觀是，　　於<span class='gaiji'>黠<!--gaiji,黠,1[烈-列+(里*吉)],2,3--></span>邊說癡行。<a class='t' id='t0180b11'></a><br>
　亦見聞不為<span class='gaiji'>黠<!--gaiji,黠,1[烈-列+(里*吉)],2,3--></span>，　　戒行具未為淨，<a class='t' id='t0180b12'></a><br>
　不見聞亦不癡，　　不離行可自淨。<a class='t' id='t0180b13'></a><br>
　有是想棄莫受，　　有莫說守口行，<a class='t' id='t0180b14'></a><br>
　彼五惱聞見棄，　　慧戒行莫婬淨。<a class='t' id='t0180b15'></a><br>
　世所見莫行癡，　　無戒行彼想有，<a class='t' id='t0180b16'></a><br>
　可我有墮冥法，　　以見可誰有淨？<a class='t' id='t0180b17'></a><br>
　諦見聞爾可謂，　　諦意取可向道，<a class='t' id='t0180b18'></a><br>
　往到彼少不想，　　今奈何口欺尊？<a class='t' id='t0180b19'></a><br>
　等亦過亦不及，　　已著想便分別。<a class='t' id='t0180b20'></a><br>
　不等三當何諍？　　悉已斷不空計。<a class='t' id='t0180b21'></a><br>
　有諦人當何言？　　已著空誰有諍？<a class='t' id='t0180b22'></a><br>
　邪亦正悉無有，　　從何言得其短？<a class='t' id='t0180b23'></a><br>
　捨欲海度莫念，　　於<span class='gaiji'>陬<!--gaiji,陬,1[阿-可+聚],2&#x28F41;,3--></span>縣忍行<span class='gaiji'>黠<!--gaiji,黠,1[烈-列+(里*吉)],2,3--></span>，<a class='t' id='t0180b24'></a><br>
　欲已空止念想，　　世邪毒伏不生。<a class='t' id='t0180b25'></a><br>
　悉遠世求敗苦，　　尊言離莫與俱，<a class='t' id='t0180b26'></a><br>
　如水華淨無泥，　　重塵土不為萎。<a class='t' id='t0180b27'></a><br>
　尊安爾無所貪，　　於世俗無所著，<a class='t' id='t0180b28'></a><br>
　亦不轉所念想，　　行如度不隨識。<a class='t' id='t0180b29'></a><br>
　三不作墮行去，　　捨不教三世事，<a class='t' id='t0180c01'></a><br>
　捨不想無有縛，　　從黠解終不懈，<a class='t' id='t0180c02'></a><br>
　制見想餘不取，　　便厭聲步三界。」</p>
</blockquote>
<a class='t' id='t0180c03'></a>
<p><a class='t-linehead' id='t-linehead0180c03'></a>佛說是義足經竟，比丘悉歡喜。</p>
<a class='t' id='t0180c04'></a>
<p><span class='t-headname'>異學角飛經第十</span></p>
<a class='t' id='t0180c05'></a>
<p><a class='t-linehead' id='t-linehead0180c05'></a>聞如是：</p>
<p>佛在王舍國多鳥竹園中，為國王、<a class='t' id='t0180c06'></a>大臣、長者、人民所敬事，以飯食、衣被、臥床、<a class='t' id='t0180c07'></a>疾藥，共所當得。時梵志六世尊——不蘭迦葉、<a class='t' id='t0180c08'></a>俱舍摩却梨子、先跪鳩墮羅知子、稽舍今陂<a class='t' id='t0180c09'></a>梨、羅謂娑加遮延、尼焉若提子——是六尊亦<a class='t' id='t0180c10'></a>餘梵志，共在講堂議言：「我曹本為世尊，國<a class='t' id='t0180c11'></a>王、人<span class='corr' title='[　&gt;民]'>民</span>所待敬，云何今棄不復見用，悉反<a class='t' id='t0180c12'></a>承事沙門瞿曇及弟子？念是釋家子，年尚少<a class='t' id='t0180c13'></a>學日淺，何能勝我曹？但當與共試道，乃知<a class='t' id='t0180c14'></a>勝不耳。至使瞿曇作一變，我曹作二；瞿<a class='t' id='t0180c15'></a>曇作十六，我曹作三十二；轉倍之耳。」便共與<a class='t' id='t0180c16'></a>頻沙王近親大臣語重謝：「令達我曹所議變<a class='t' id='t0180c17'></a>意。」大臣即便宜白王如語。王聞大瞋恚，數<a class='t' id='t0180c18'></a>諫通語臣已，便還歸里舍。</p>
<p><a class='t-linehead' id='t-linehead0180c18'></a>眾梵志忽見佛<a class='t' id='t0180c19'></a>獨得待敬巍巍，便行到王宮門，上書具說<a class='t' id='t0180c20'></a>變意，王即現所尊六人向瞋恚大罵。王已見<a class='t' id='t0180c21'></a>諦，得果自證，終不信異學所為，便謂傍臣：<a class='t' id='t0180c22'></a>「急將是梵志釋逐出我國界去。」梵志見逐，<a class='t' id='t0180c23'></a>便相將到舍衛國。</p>
<p><a class='t-linehead' id='t-linehead0180c23'></a>佛於王舍國教授竟，悉<a class='t' id='t0180c24'></a>從眾比丘，轉到郡縣，次還舍衛國祇桓中。<a class='t' id='t0180c25'></a>梵志等不忍見佛得敬巍巍，便聚會六師，<a class='t' id='t0180c26'></a>從諸異學，到波私匿王所，具說其變意。王<a class='t' id='t0180c27'></a>即聽之，便乘騎到佛所，頭面著佛足竟，一<a class='t' id='t0180c28'></a>面坐，叉手求願：「諾世尊道德深妙，可現變<a class='t' id='t0180c29'></a>化，使未聞見者生信意、已聞見者重解、使<a class='t' id='t0181a01'></a>異學無餘語。」佛語王言：「却後七日，當作變<a class='t' id='t0181a02'></a>化。」王聞歡喜，繞佛三匝而去。</p>
<p><a class='t-linehead' id='t-linehead0181a02'></a>至期日，便為<a class='t' id='t0181a03'></a>作十萬坐床，亦復為不蘭等，作十萬坐<a class='t' id='t0181a04'></a>床息。時舍衛人民，悉空城出觀佛出威神。<a class='t' id='t0181a05'></a>時梵志等，便各就座。王起白佛：「諾。世尊可<a class='t' id='t0181a06'></a>就座現威神。」是時，般識鬼將軍適來禮佛，<a class='t' id='t0181a07'></a>聞梵志欲與佛捔道，便作<span class='gaiji'>[韋*風]<!--gaiji,,1[韋*風],2&#x2961A;,3--></span>風雨吹其座，<a class='t' id='t0181a08'></a>復雨沙礫，上至梵志膝者至髀者。佛便出<a class='t' id='t0181a09'></a>小威神，使其座中悉火燃，炎動八方，不<a class='t' id='t0181a10'></a>蘭等見佛座燃如是，悉歡喜，自謂：「道德使<a class='t' id='t0181a11'></a>燃。」佛現神竟，炎燃則滅，梵志等乃知非<a class='t' id='t0181a12'></a>其神所為，便向內憂有悔意。</p>
<p><a class='t-linehead' id='t-linehead0181a12'></a>佛即起師子<a class='t' id='t0181a13'></a>座，中有一清信女，有神足，起叉手，白佛言：<a class='t' id='t0181a14'></a>「世尊！不宜勞神，我欲與異學俱現神。」佛<a class='t' id='t0181a15'></a>言：「不須，自就座，吾自現神足。」貧賤清信士<a class='t' id='t0181a16'></a>須達女作沙彌，名專華色，與目揵蘭俱往<a class='t' id='t0181a17'></a>白佛：「世尊！不宜勞威神，我今願與之共捔<a class='t' id='t0181a18'></a>道。」佛言：「不須，且自還座，我自現神足。」</p>
<p><a class='t-linehead' id='t-linehead0181a18'></a>佛意<a class='t' id='t0181a19'></a>欲使眾人得福安隱，悉愍人天令得解<a class='t' id='t0181a20'></a>脫，復伏梵志等，亦為後世學者作慧，使我<a class='t' id='t0181a21'></a>道於未來得住留。佛時現大變神足，即<a class='t' id='t0181a22'></a>從師子座飛起，往東方虛空中步行，亦箕<a class='t' id='t0181a23'></a>坐猗右脇，便著火定神足，出五色光，悉<a class='t' id='t0181a24'></a>令作雜色，下身出火、上身出水；上身出<a class='t' id='t0181a25'></a>火、下身出水；即滅乃從南方來、復滅乃<a class='t' id='t0181a26'></a>從西方來、復滅乃從北方虛空中住，變化<a class='t' id='t0181a27'></a>所作，亦如上說。坐虛空中，兩肩各出一百<a class='t' id='t0181a28'></a>葉蓮花，頭上出千葉華，華上有佛坐禪，光<a class='t' id='t0181a29'></a>明悉照十方。天人亦在空中，散花佛上，皆<a class='t' id='t0181b01'></a>言：「善哉！佛威神悉動十方。」佛即攝神足，還<a class='t' id='t0181b02'></a>師子座。</p>
<p><a class='t-linehead' id='t-linehead0181b02'></a>是時，梵志等默然無言，皆低頭如<a class='t' id='t0181b03'></a>鳩睡。時持和夷鐵，便飛於虛空，見炎烔然<a class='t' id='t0181b04'></a>可畏，但使梵志等見耳。適現，子曹便大恐<a class='t' id='t0181b05'></a>怖戰慄，衣毛皆竪，各各走。</p>
<p><a class='t-linehead' id='t-linehead0181b05'></a>佛便為雨眾人，<a class='t' id='t0181b06'></a>廣說經法，說布施、持戒、善見天徑、薄說愛<a class='t' id='t0181b07'></a>欲好痛說，其災害著苦無堅固。佛以慧意，<a class='t' id='t0181b08'></a>知眾人意濡住不轉，便為說四諦。中有身<a class='t' id='t0181b09'></a>歸佛者、歸法者、歸比丘僧者；有長跪者、<a class='t' id='t0181b10'></a>受戒者、有得溝港者、得頻來者、得不還<a class='t' id='t0181b11'></a>者。</p>
<p><a class='t-linehead' id='t-linehead0181b11'></a>是時，人民皆共生意，疑何因緣棄家為<a class='t' id='t0181b12'></a>道，復有鬪訟？佛即知子曹疑，便化作一佛，<a class='t' id='t0181b13'></a>著前端正，有三十二相，衣法衣，弟子亦能<a class='t' id='t0181b14'></a>化作人。化人語、弟子亦語；佛語化人默然、<a class='t' id='t0181b15'></a>化人語佛默然。何以故？正覺直度正所意<a class='t' id='t0181b16'></a>故。</p>
<p><a class='t-linehead' id='t-linehead0181b16'></a>化佛即右膝著地，向佛叉手，以偈難問<a class='t' id='t0181b17'></a>言：</p>
<a class='t' id='t0181b18'></a>
<blockquote class='gatha'>
<p>「鬪訟變何從起？　　致憂痛轉相疾，<a class='t' id='t0181b19'></a><br>
　起妄語轉相毀，　　本從起願說佛。<a class='t' id='t0181b20'></a><br>
　坐憂可起變訟，　　轉相嫉致憂痛，<a class='t' id='t0181b21'></a><br>
　欲相毀起妄語，　　以相毀鬪訟本。<a class='t' id='t0181b22'></a><br>
　世可愛何從起？　　轉世間何所貪？<a class='t' id='t0181b23'></a><br>
　從置有不復欲，　　從不復轉行受，<a class='t' id='t0181b24'></a><br>
　本所欲著世愛，　　以利是轉行苦。<a class='t' id='t0181b25'></a><br>
　不捨有從是起，　　以故轉後復有。<a class='t' id='t0181b26'></a><br>
　隨世欲本何起？　　從何得別善惡？<a class='t' id='t0181b27'></a><br>
　從何有起本末？　　所制法沙門說，<a class='t' id='t0181b28'></a><br>
　亦是世所有無，　　是因緣便欲生。<a class='t' id='t0181b29'></a><br>
　見盛色從何盡？　　世人悉分別作，<a class='t' id='t0181c01'></a><br>
　所從欺有疑意，　　亦是法雨面受。<a class='t' id='t0181c02'></a><br>
　念從何學慧跡？　　願解法明學說。<a class='t' id='t0181c03'></a><br>
　所有無本從何？　　無所親從何滅？<a class='t' id='t0181c04'></a><br>
　盛亦減悉一義，　　願說是解現本，<a class='t' id='t0181c05'></a><br>
　有亦無著細濡，　　去來滅無所有。<a class='t' id='t0181c06'></a><br>
　盛亦滅義從是，　　解現賢本盡是。<a class='t' id='t0181c07'></a><br>
　世細濡本從何？　　著世色從何起？<a class='t' id='t0181c08'></a><br>
　從何念不計著？　　何因緣著可色？<a class='t' id='t0181c09'></a><br>
　名色授著細濡，　　本有有色便起，<a class='t' id='t0181c10'></a><br>
　寧度癡得解脫，　　因緣色著細濡。<a class='t' id='t0181c11'></a><br>
　從何得捨好色？　　從眾愛從何起？<a class='t' id='t0181c12'></a><br>
　所著心寧悉盡，　　諦行知如解脫，<a class='t' id='t0181c13'></a><br>
　不想想不色想、　　非無想不行想，<a class='t' id='t0181c14'></a><br>
　一切斷不著者，　　因想本戲隨苦。<a class='t' id='t0181c15'></a><br>
　我所問悉已解，　　今更問願復說。<a class='t' id='t0181c16'></a><br>
　行<span class='gaiji'>[涅-日+乖]<!--gaiji,,1[涅-日+乖],2&#x23EA1;,3--></span>悉成具足，　　設無不勝尊德。<a class='t' id='t0181c17'></a><br>
　是極正有何邪？　　向徑神得果慧，<a class='t' id='t0181c18'></a><br>
　尊行定樹林間，　　無有餘最善說。<a class='t' id='t0181c19'></a><br>
　知如是一心向，　　尊已著不戒行，<a class='t' id='t0181c20'></a><br>
　疾行問度世間，　　斷世捨是彼身。」</p>
</blockquote>
<a class='t' id='t0181c21'></a>
<p><a class='t-linehead' id='t-linehead0181c21'></a>佛說是義足經竟，比丘悉歡喜。</p>
<a class='t' id='t0181c22'></a>
<p class='endsection'>佛說義足經卷上</p>
<a class='t' id='t0181c23'></a><a class='t' id='t0181c24'></a><a class='t' id='t0181c25'></a>
<p><span class='t-juanname'>佛說義足經卷下</span></p>
<a class='t' id='t0181c26'></a><a class='t' id='t0181c27'></a>
<p><span class='t-byline'>吳月支優婆塞支謙譯</span></p>
<a class='t' id='t0181c28'></a>
<p><span class='t-headname'>猛觀梵志經第十一</span></p>
<a class='t' id='t0181c29'></a>
<p><a class='t-linehead' id='t-linehead0181c29'></a>聞如是：</p>
<p>佛在釋國迦維羅衛樹下，從五百<a class='t' id='t0182a01'></a>比丘，悉應真，所作已具，已下重擔，聞義已度，<a class='t' id='t0182a02'></a>所之生胎滅盡。</p>
<p><a class='t-linehead' id='t-linehead0182a02'></a>是時，十方天下地神妙天來<a class='t' id='t0182a03'></a>佛所，欲見尊德及比丘僧。是時，梵四天王相<a class='t' id='t0182a04'></a>謂言：「諸學人寧知，佛在釋國迦維羅衛樹下，<a class='t' id='t0182a05'></a>從五百真人。復十方天地諸神妙天，悉來禮<a class='t' id='t0182a06'></a>佛，欲見尊威神及諸比丘。我今何不往見<a class='t' id='t0182a07'></a>其威神？」四天王即從第七天飛下，譬如壯<a class='t' id='t0182a08'></a>士屈伸臂頃，來到佛邊，去尊不遠，便俱<a class='t' id='t0182a09'></a>往禮佛及比丘僧，各就座。</p>
<p><a class='t-linehead' id='t-linehead0182a09'></a>一梵天就座，便<a class='t' id='t0182a10'></a>說偈言：</p>
<a class='t' id='t0182a11'></a>
<blockquote class='gatha'>
<p>「今大會於樹間，　　來見尊皆神天。<a class='t' id='t0182a12'></a><br>
今我來欲聽法，　　願復見無極眾。」</p>
</blockquote>
<a class='t' id='t0182a13'></a>
<p><a class='t-linehead' id='t-linehead0182a13'></a>二梵天適就座便說偈言：</p>
<a class='t' id='t0182a14'></a>
<blockquote class='gatha'>
<p>「在是學當制意，　　直學行知身正，<a class='t' id='t0182a15'></a><br>
如御者善兩轡，　　護眼根行覺意。」</p>
</blockquote>
<a class='t' id='t0182a16'></a>
<p><a class='t-linehead' id='t-linehead0182a16'></a>三梵天就座便說偈言：</p>
<a class='t' id='t0182a17'></a>
<blockquote class='gatha'>
<p>「力斷七伏邪連，　　意著止如鐵根，<a class='t' id='t0182a18'></a><br>
捨世觀淨無垢，　　慧眼明意而攝。」</p>
</blockquote>
<a class='t' id='t0182a19'></a>
<p><a class='t-linehead' id='t-linehead0182a19'></a>四梵天就座便說偈言：</p>
<a class='t' id='t0182a20'></a>
<blockquote class='gatha'>
<p>「有以身歸明尊，　　終不生到邪冥，<a class='t' id='t0182a21'></a><br>
捨人形後轉生，　　受天身稍離患。」</p>
</blockquote>
<a class='t' id='t0182a22'></a>
<p><a class='t-linehead' id='t-linehead0182a22'></a>是時，坐中有梵志，名為猛觀，亦在大眾中，<a class='t' id='t0182a23'></a>意生疑信因緣。佛知猛觀梵志所生疑，是<a class='t' id='t0182a24'></a>時便作一佛，端正形類無比，見者悉喜，有<a class='t' id='t0182a25'></a>三十二大人相，金色復有光，衣法大衣，亦<a class='t' id='t0182a26'></a>如上說。便向佛叉手，以偈歎言：</p>
<a class='t' id='t0182a27'></a>
<blockquote class='gatha'>
<p>「人各念彼亦知，　　各欲勝慧可說，<a class='t' id='t0182a28'></a><br>
有能知盡是法，　　遍行求莫隅解。<a class='t' id='t0182a29'></a><br>
取如是便生變，　　癡計彼我善慧，<a class='t' id='t0182b01'></a><br>
至誠言云為等，　　一切是善言說。<a class='t' id='t0182b02'></a><br>
不知彼有法無，　　冥無慧隨彼<span class='gaiji'>黠<!--gaiji,黠,1[烈-列+(里*吉)],2,3--></span>，<a class='t' id='t0182b03'></a><br>
冥一切痛遠<span class='gaiji'>黠<!--gaiji,黠,1[烈-列+(里*吉)],2,3--></span>，　　所念行悉彼有。<a class='t' id='t0182b04'></a><br>
先計念却行說，　　慧已淨意善念，<a class='t' id='t0182b05'></a><br>
是悉不望<span class='gaiji'>黠<!--gaiji,黠,1[烈-列+(里*吉)],2,3--></span>減，　　悉所念著意止。<a class='t' id='t0182b06'></a><br>
我不据是悉上，　　愚可行轉相牽。<a class='t' id='t0182b07'></a><br>
自見謹謂可諦，　　自己癡復受彼，<a class='t' id='t0182b08'></a><br>
自說法度無及，　　以自空貪來盜。<a class='t' id='t0182b09'></a><br>
已八冥轉相冥，　　學何故一不道？<a class='t' id='t0182b10'></a><br>
一諦盡二有無，　　知是諦不顛倒，<a class='t' id='t0182b11'></a><br>
謂不盡諦隨意，　　以故學一不說。<a class='t' id='t0182b12'></a><br>
何諦是餘不說？　　當信誰盡餘說？<a class='t' id='t0182b13'></a><br>
饒餘諦當何從？　　從何有生意識？<a class='t' id='t0182b14'></a><br>
識無餘何說餘？　　從異想分別擇，<a class='t' id='t0182b15'></a><br>
眼所見為著可，　　識若欺盡二法，<a class='t' id='t0182b16'></a><br>
聞見戒在意行，　　著欲<span class='gaiji'>黠<!--gaiji,黠,1[烈-列+(里*吉)],2,3--></span>變訟見。<a class='t' id='t0182b17'></a><br>
止校計觀何羞？　　是以癡復授彼。<a class='t' id='t0182b18'></a><br>
癡何從授與彼？　　彼綺可善<span class='gaiji'>黠<!--gaiji,黠,1[烈-列+(里*吉)],2,3--></span>我。<a class='t' id='t0182b19'></a><br>
便自署善說已，　　有訟彼便生怨，<a class='t' id='t0182b20'></a><br>
堅邪見望師事，　　邪<span class='gaiji'>黠<!--gaiji,黠,1[烈-列+(里*吉)],2,3--></span>酷滿綺具。<a class='t' id='t0182b21'></a><br>
常自恐語不到，　　我常戒見是辟，<a class='t' id='t0182b22'></a><br>
見彼諦邪慚藏，　　本自有慚藏<span class='gaiji'>黠<!--gaiji,黠,1[烈-列+(里*吉)],2,3--></span>。<a class='t' id='t0182b23'></a><br>
以悉知黠分別，　　癡悉無合<span class='gaiji'>黠<!--gaiji,黠,1[烈-列+(里*吉)],2,3--></span>行，<a class='t' id='t0182b24'></a><br>
是為諦住乃說，　　悉可淨自所法。<a class='t' id='t0182b25'></a><br>
如是取便亂變，　　自因緣痛著污，<a class='t' id='t0182b26'></a><br>
從異行得解淨，　　彼雖淨不至盡。<a class='t' id='t0182b27'></a><br>
是異學聞坐安，　　自貪俱我堅盛，<a class='t' id='t0182b28'></a><br>
自己盛堅防貪，　　有何癡為彼說？<a class='t' id='t0182b29'></a><br>
雖教彼法未淨，　　生計度自高妙。<a class='t' id='t0182c01'></a><br>
諦住釋自在作，　　雖上世亦有亂，<a class='t' id='t0182c02'></a><br>
棄一切所作念，　　妙不作有所作。」</p>
</blockquote>
<a class='t' id='t0182c03'></a>
<p><a class='t-linehead' id='t-linehead0182c03'></a>佛說是義足經竟，比丘悉歡喜。</p>
<a class='t' id='t0182c04'></a>
<p><span class='t-headname'>法觀梵志經第十二</span></p>
<a class='t' id='t0182c05'></a>
<p><a class='t-linehead' id='t-linehead0182c05'></a>聞如是：</p>
<p>佛在釋國迦維羅衛樹下，與五百<a class='t' id='t0182c06'></a>比丘俱，皆應真，所作已具，已下重擔，以義<a class='t' id='t0182c07'></a>自證，會胎生盡。</p>
<p><a class='t-linehead' id='t-linehead0182c07'></a>爾時，十方天地神妙天亦來<a class='t' id='t0182c08'></a>禮佛，欲見尊德及比丘僧。是時，第七天四<a class='t' id='t0182c09'></a>天王相謂言：「諸學人寧知，佛在釋國迦維<a class='t' id='t0182c10'></a>羅衛樹下，從五百真人。復十方天地神妙天<a class='t' id='t0182c11'></a>悉往禮，欲見尊威神及比丘。我曹今何不往<a class='t' id='t0182c12'></a>見其威神？」四天王即從第七天飛下，譬如<a class='t' id='t0182c13'></a>壯士屈伸臂頃，來到佛邊，去尊不遠，便俱<a class='t' id='t0182c14'></a>往禮佛及比丘僧，各就座。</p>
<p><a class='t-linehead' id='t-linehead0182c14'></a>一梵天就座，便<a class='t' id='t0182c15'></a>說偈言：</p>
<a class='t' id='t0182c16'></a>
<blockquote class='gatha'>
<p>「今大會於樹間，　　來見尊皆神天。<a class='t' id='t0182c17'></a><br>
今我來亦聽法，　　願復見無勝眾。」</p>
</blockquote>
<a class='t' id='t0182c18'></a>
<p><a class='t-linehead' id='t-linehead0182c18'></a>二梵天就座便說偈言：</p>
<a class='t' id='t0182c19'></a>
<blockquote class='gatha'>
<p>「在是學當制意，　　直覺行知身正，<a class='t' id='t0182c20'></a><br>
如馭者善持轡，　　護眼根行覺意。」</p>
</blockquote>
<a class='t' id='t0182c21'></a>
<p><a class='t-linehead' id='t-linehead0182c21'></a>三梵天就座便說偈言：</p>
<a class='t' id='t0182c22'></a>
<blockquote class='gatha'>
<p>「力斷七拔邪連，　　意著止如鐵根，<a class='t' id='t0182c23'></a><br>
捨世觀淨無垢，　　<span class='gaiji'>黠<!--gaiji,黠,1[烈-列+(里*吉)],2,3--></span>根明意服軟。」</p>
</blockquote>
<a class='t' id='t0182c24'></a>
<p><a class='t-linehead' id='t-linehead0182c24'></a>四梵天就座便說偈言：</p>
<a class='t' id='t0182c25'></a>
<blockquote class='gatha'>
<p>「有是身歸明尊，　　終不生到邪冥，<a class='t' id='t0182c26'></a><br>
捨人形轉後尊，　　受天身稍離患。」</p>
</blockquote>
<a class='t' id='t0182c27'></a>
<p><a class='t-linehead' id='t-linehead0182c27'></a>是時，座中有梵志，名法觀，亦在大眾中。因<a class='t' id='t0182c28'></a>緣所計，見於泥洹脫者有支體，以故生<a class='t' id='t0182c29'></a>意疑信因緣。</p>
<p><a class='t-linehead' id='t-linehead0182c29'></a>佛知法觀梵志所生疑，是時<a class='t' id='t0183a01'></a>便作一佛，端正形類無比，見者悉喜，有三<a class='t' id='t0183a02'></a>十二大人相，金色復有光，衣法大衣，亦如<a class='t' id='t0183a03'></a>上說。便向佛叉手，以偈歎言：</p>
<a class='t' id='t0183a04'></a>
<blockquote class='gatha'>
<p>「如因緣見有言，　　如已取悉說善，<a class='t' id='t0183a05'></a><br>
一切彼我亦輕，　　亦或致在善緣。<a class='t' id='t0183a06'></a><br>
少自知有慚羞，　　諍變本說兩果，<a class='t' id='t0183a07'></a><br>
見如是捨變本，　　願觀安無變處。<a class='t' id='t0183a08'></a><br>
一切平亦如地，　　是未嘗當見等，<a class='t' id='t0183a09'></a><br>
本不等從何同？　　見聞說莫作變。<a class='t' id='t0183a10'></a><br>
猗著是眾可惡，　　可見聞亦所念，<a class='t' id='t0183a11'></a><br>
雨出淨誰為明？　　愛未除身復身。<a class='t' id='t0183a12'></a><br>
以戒攝所犯淨，　　行諦祥已具住，<a class='t' id='t0183a13'></a><br>
於是寧經至淨，　　可恐世在善說。<a class='t' id='t0183a14'></a><br>
已離諦更求行，　　悉從罪因緣受，<a class='t' id='t0183a15'></a><br>
亦如說力求淨，　　自義失生死苦，<a class='t' id='t0183a16'></a><br>
行力求亦不說，　　眼如行亦思惟，<a class='t' id='t0183a17'></a><br>
死生無盡從是，　　如是慧亦如說。<a class='t' id='t0183a18'></a><br>
戒彼行一切捨，　　罪亦福捨遠去，<a class='t' id='t0183a19'></a><br>
淨亦垢不念覺，　　無沾污淨哀受。<a class='t' id='t0183a20'></a><br>
修是法度彼一，　　說無行為遠欺，<a class='t' id='t0183a21'></a><br>
受如是便增變，　　各因諦世邪利。<a class='t' id='t0183a22'></a><br>
自所法便稱具，　　見彼法詰為漏，<a class='t' id='t0183a23'></a><br>
無等行轉相怨，　　自見行不隨污。<a class='t' id='t0183a24'></a><br>
凡所說黠代恐，　　無於法有所益，<a class='t' id='t0183a25'></a><br>
無慧眾異說淨，　　所繫著住各堅。<a class='t' id='t0183a26'></a><br>
各尊法如聞止，　　演如解自師說，<a class='t' id='t0183a27'></a><br>
無法行但有言，　　彼所淨因一心。<a class='t' id='t0183a28'></a><br>
言如是彼亦說，　　一所見從淨墮，<a class='t' id='t0183a29'></a><br>
便自見怨所作，　　坐勝慧自大說。<a class='t' id='t0183b01'></a><br>
所攝著求便脫，　　念所信無所住，<a class='t' id='t0183b02'></a><br>
本所因在好說，　　淨行在彼未除。<a class='t' id='t0183b03'></a><br>
觀世人見名色，　　以其智如受知，<a class='t' id='t0183b04'></a><br>
欲見多少我有，　　不從是善淨有。<a class='t' id='t0183b05'></a><br>
有慧行累無有，　　知亦見正以取，<a class='t' id='t0183b06'></a><br>
見無過是法行，　　度是亂不更受。<a class='t' id='t0183b07'></a><br>
慧意到無所至，　　不見堅識所覺，<a class='t' id='t0183b08'></a><br>
如關閉制所著，　　但行觀無取異。<a class='t' id='t0183b09'></a><br>
尊斷世所受取，　　取與生不應堅，<a class='t' id='t0183b10'></a><br>
靜亦亂在觀捨，　　在是惡哀凡人。<a class='t' id='t0183b11'></a><br>
棄故成新不造，　　無所欲何所著？<a class='t' id='t0183b12'></a><br>
脫邪信勇猛度，　　悉已脫世非世。<a class='t' id='t0183b13'></a><br>
一切法無所疑，　　悉見聞亦何念，<a class='t' id='t0183b14'></a><br>
捨重擔尊正脫，　　不願過常來見。」</p>
</blockquote>
<a class='t' id='t0183b15'></a>
<p><a class='t-linehead' id='t-linehead0183b15'></a>佛說是義足經竟，比丘悉歡喜。</p>
<a class='t' id='t0183b16'></a>
<p><span class='t-headname'>兜勒梵志經第十三</span></p>
<a class='t' id='t0183b17'></a>
<p><a class='t-linehead' id='t-linehead0183b17'></a>聞如是：</p>
<p>佛在王舍國於梨山中。爾時，七頭鬼<a class='t' id='t0183b18'></a>將軍與鵙摩越鬼將軍共約言：「其有所治<a class='t' id='t0183b19'></a>處生珍寶，當相告語。」爾時，鵙摩越鬼將軍<a class='t' id='t0183b20'></a>所治處池中，生一蓮花千葉，其莖大如車<a class='t' id='t0183b21'></a>輪，皆黃金色。鵙摩越鬼將軍便將五百鬼<a class='t' id='t0183b22'></a>來到七頭鬼將軍所，便謂七頭言：「賢者！寧<a class='t' id='t0183b23'></a>知我所治池中生千葉蓮花，但莖大如車輪，<a class='t' id='t0183b24'></a>皆黃金色。」七頭鬼將軍即報言：「然賢者寧知<a class='t' id='t0183b25'></a>我所治處，亦生神珍寶。如來正覺行度三<a class='t' id='t0183b26'></a>活，所說悉使世人民得安雄，生無上法樂，<a class='t' id='t0183b27'></a>堅無比。已生寶何如賢者寶？」</p>
<p><a class='t-linehead' id='t-linehead0183b27'></a>復以月十五<a class='t' id='t0183b28'></a>日，說戒解罪。鵙摩越鬼將軍報七頭言：</p>
<a class='t' id='t0183b29'></a>
<blockquote class='gatha'>
<p>「今十五大淨，　　夜明如日光。<a class='t' id='t0183c01'></a><br>
求尊作何方？　　不著在何處？<a class='t' id='t0183c02'></a><br>
尊今在王舍，　　教授摩竭人，<a class='t' id='t0183c03'></a><br>
一切見斷苦，　　洞視是現法。<a class='t' id='t0183c04'></a><br>
從苦復苦生，　　斷苦不復生，<a class='t' id='t0183c05'></a><br>
徑聞八通道，　　無怨甘露欲。<a class='t' id='t0183c06'></a><br>
今往具禮敬，　　即是我所尊，<a class='t' id='t0183c07'></a><br>
行意學以作，　　一切有無止。<a class='t' id='t0183c08'></a><br>
寧有憎愛不？　　所念意乃隨。<a class='t' id='t0183c09'></a><br>
意堅於行住，　　已止無所有，<a class='t' id='t0183c10'></a><br>
憎愛無所在，　　念空無所隨。<a class='t' id='t0183c11'></a><br>
寧貪不與取、　　寧依無惱害、<a class='t' id='t0183c12'></a><br>
寧捨有真行、　　寧慧無所著。<a class='t' id='t0183c13'></a><br>
捨貪不與取，　　愍哀及蠕動，<a class='t' id='t0183c14'></a><br>
斷念不邪著，　　覺痛當何親？<a class='t' id='t0183c15'></a><br>
寧守口不欺，　　斷嫉無麤聲。<a class='t' id='t0183c16'></a><br>
守正不讒人，　　無念鬪亂彼，<a class='t' id='t0183c17'></a><br>
守口心不欺，　　不嫉麤聲斷。<a class='t' id='t0183c18'></a><br>
守行何讒人？　　悉空彼何亂？<a class='t' id='t0183c19'></a><br>
寧不染愛欲，　　意寧淨無穢，<a class='t' id='t0183c20'></a><br>
所著寧悉盡，　　在法寧慧計。<a class='t' id='t0183c21'></a><br>
寧度至三活，　　所行悉已淨，<a class='t' id='t0183c22'></a><br>
一切斷不著，　　寧至無胎世。<a class='t' id='t0183c23'></a><br>
三活諦已見，　　所行淨無垢，<a class='t' id='t0183c24'></a><br>
行法悉成就，　　從法自在止。<a class='t' id='t0183c25'></a><br>
尊德住悉善，　　身口悉已止，<a class='t' id='t0183c26'></a><br>
尊行定樹間，　　俱往觀瞿曇。<a class='t' id='t0183c27'></a><br>
真人鹿<span class='gaiji'>[蹲-酋+(十/田/ㄙ)]<!--gaiji,,1[蹲-酋+(十/田/ㄙ)],2&#x28114;,3--></span>腸，　　少食滅邪貪，<a class='t' id='t0183c28'></a><br>
疾行問度法，　　斷痛從何脫？<a class='t' id='t0183c29'></a><br>
觀瞻如師子，　　恐怖悉無有，<a class='t' id='t0184a01'></a><br>
佛所頭面禮。」</p>
</blockquote>
<a class='t' id='t0184a02'></a>
<p><a class='t-linehead' id='t-linehead0184a02'></a>七頭鬼將軍及鵙摩越等，各從五百鬼，合<a class='t' id='t0184a03'></a>為千眾，俱到佛所，皆頭面禮佛，住一面。</p>
<a class='t' id='t0184a04'></a>
<p><a class='t-linehead' id='t-linehead0184a04'></a>鵙摩越鬼將軍便白佛言：</p>
<a class='t' id='t0184a05'></a>
<blockquote class='gatha'>
<p>「真人鹿<span class='gaiji'>[蹲-酋+(十/田/ㄙ)]<!--gaiji,,1[蹲-酋+(十/田/ㄙ)],2&#x28114;,3--></span>腸，　　少食行等心。<a class='t' id='t0184a06'></a><br>
尊行定樹間，　　吾人問瞿曇：<a class='t' id='t0184a07'></a><br>
『是痛從何滅？　　從何行脫痛？<a class='t' id='t0184a08'></a><br>
斷疑問現義，　　云何脫無苦？』<a class='t' id='t0184a09'></a><br>
『斷苦痛使滅，　　行是痛苦盡，<a class='t' id='t0184a10'></a><br>
捨疑妙說持，　　如義無有苦。』<a class='t' id='t0184a11'></a><br>
『誰造作是世？　　誰造作可著？<a class='t' id='t0184a12'></a><br>
誰造世所有？　　誰造為世苦？』<a class='t' id='t0184a13'></a><br>
『六造作是世，　　六造作可著，<a class='t' id='t0184a14'></a><br>
六造世所有，　　六造為世苦。』<a class='t' id='t0184a15'></a><br>
『誰得度是世？　　晝夜流不止，<a class='t' id='t0184a16'></a><br>
不著亦不懸，　　深淵誰不沒？』<a class='t' id='t0184a17'></a><br>
『一切從持具，　　從慧思想行，<a class='t' id='t0184a18'></a><br>
內念著意識，　　是德無極度。<a class='t' id='t0184a19'></a><br>
已離欲世想，　　色會亦不往，<a class='t' id='t0184a20'></a><br>
不著亦不懸，　　是乃無沒淵。』<a class='t' id='t0184a21'></a><br>
『從何還六向？　　何可無有可？<a class='t' id='t0184a22'></a><br>
誰痛亦想樂？　　無餘滅盡去。』<a class='t' id='t0184a23'></a><br>
『是六還六向，　　是生不復生，<a class='t' id='t0184a24'></a><br>
名滅已無色，　　已盡有何餘？<a class='t' id='t0184a25'></a><br>
大喜步往道。』</p>
</blockquote>
<a class='t' id='t0184a26'></a>
<blockquote class='gatha'>
<p>「大將軍七頭，　　會當報重恩。<a class='t' id='t0184a27'></a><br>
開道現大尊，　　法施無有上。<a class='t' id='t0184a28'></a><br>
今鬼合千眾，　　悉能叉手住，<a class='t' id='t0184a29'></a><br>
一切身自歸，　　為世尊大師。<a class='t' id='t0184b01'></a><br>
今已辭求過，　　各還國政治。<a class='t' id='t0184b02'></a><br>
今悉禮正覺，　　念法歸尊法。」</p>
</blockquote>
<a class='t' id='t0184b03'></a>
<p><a class='t-linehead' id='t-linehead0184b03'></a>爾時，座中有梵志，名兜勒，亦在眾中，便生<a class='t' id='t0184b04'></a>意於泥洹脫者支體因緣，因是便意生疑。</p>
<a class='t' id='t0184b05'></a>
<p><a class='t-linehead' id='t-linehead0184b05'></a>佛即知兜勒意生所疑，便化作一佛，端正形<a class='t' id='t0184b06'></a>好無比，見莫不喜者，形類過天，身有三十<a class='t' id='t0184b07'></a>二大人相，紫磨金色，衣大法衣。弟子亦作<a class='t' id='t0184b08'></a>化人，化人適言，弟子亦言；弟子適言，化人亦<a class='t' id='t0184b09'></a>言。佛所作化人，化人言，佛默然；佛言，化人默<a class='t' id='t0184b10'></a>然。何故？一切制念度故。</p>
<p><a class='t-linehead' id='t-linehead0184b10'></a>化佛便叉手偏袒，以<a class='t' id='t0184b11'></a>偈歎言：</p>
<a class='t' id='t0184b12'></a>
<blockquote class='gatha'>
<p>「願問賢神俞曰，　　遠可靖大喜足。<a class='t' id='t0184b13'></a><br>
從何見學得滅，　　悉不受世所有？<a class='t' id='t0184b14'></a><br>
本是欲多現我，　　從一綺便悉亂，<a class='t' id='t0184b15'></a><br>
所可有內愛欲，　　從化壞常覺識。<a class='t' id='t0184b16'></a><br>
莫用是便自見，　　不及減若與等，<a class='t' id='t0184b17'></a><br>
雖見譽眾所稱，　　莫貢高蹶彼住。<a class='t' id='t0184b18'></a><br>
如所法為已知，　　若在內若在外，<a class='t' id='t0184b19'></a><br>
強力進所在作，　　無所得取無有。<a class='t' id='t0184b20'></a><br>
且自守行求滅，　　學莫從彼求滅，<a class='t' id='t0184b21'></a><br>
以內行意著滅，　　亦不入從何有？<a class='t' id='t0184b22'></a><br>
在處如海中央，　　無潮波安平正，<a class='t' id='t0184b23'></a><br>
一切止住亦爾，　　覺莫增識與意。<a class='t' id='t0184b24'></a><br>
願作大慧眼視，　　已證法復現彼；<a class='t' id='t0184b25'></a><br>
願作光仁善恕，　　諸撿式從致定。<a class='t' id='t0184b26'></a><br>
且攝眼左右著，　　不受言關閉聽，<a class='t' id='t0184b27'></a><br>
戒所味莫貪著，　　我無所世所有。<a class='t' id='t0184b28'></a><br>
身所有若麤細，　　莫還念作悲思，<a class='t' id='t0184b29'></a><br>
所可念便生願，　　有來恐慧莫畏。<a class='t' id='t0184c01'></a><br>
所得糧及飲漿，　　所當用若衣被，<a class='t' id='t0184c02'></a><br>
取足止莫慮後，　　從是止餘莫貪。<a class='t' id='t0184c03'></a><br>
常行定樂樹間，　　捨是理無戲犯，<a class='t' id='t0184c04'></a><br>
若在坐若在臥，　　閑靜處學力行。<a class='t' id='t0184c05'></a><br>
莫自怨捐睡臥，　　在學行常嚴事，<a class='t' id='t0184c06'></a><br>
棄晻忽及戲<span class='corr' title='[譃&gt;謔] cf.【麗】'>謔</span>，　　欲世好悉遠離。<a class='t' id='t0184c07'></a><br>
捨兵鑿曉解夢，　　莫觀宿善惡現、<a class='t' id='t0184c08'></a><br>
莫現慧於胞胎、　　悉莫鑿可天親、<a class='t' id='t0184c09'></a><br>
莫造作於賣買、　　莫於彼行欺利、<a class='t' id='t0184c10'></a><br>
莫作貪止縣國、　　莫從彼求欲利、<a class='t' id='t0184c11'></a><br>
莫樂行不誠說、　　悉莫行兩面辭。<a class='t' id='t0184c12'></a><br>
盡壽求慧所行，　　具持戒莫輕漏，<a class='t' id='t0184c13'></a><br>
橫來詰莫起恐，　　見尊敬莫大語。<a class='t' id='t0184c14'></a><br>
所貪棄不可嫉，　　捨兩舌恚悲法，<a class='t' id='t0184c15'></a><br>
所欲言學貪著，　　莫出聲麤邪漏，<a class='t' id='t0184c16'></a><br>
無羞慚莫從學，　　所施行莫取怨，<a class='t' id='t0184c17'></a><br>
聞麤惡不善聲，　　從同學若凡人。<a class='t' id='t0184c18'></a><br>
善關閉莫與同，　　慧反應不過身。<a class='t' id='t0184c19'></a><br>
知如來諦已正，　　不戲作著意作；<a class='t' id='t0184c20'></a><br>
從宴淨見已滅，　　不戲疑<span class='corr' title='[曇瞿&gt;瞿曇] cf.【麗】'>瞿曇</span>教。<a class='t' id='t0184c21'></a><br>
自致慧不忘法，　　證法無數已見，<a class='t' id='t0184c22'></a><br>
常從慧如來學，　　好不著從是慧。」</p>
</blockquote>
<a class='t' id='t0184c23'></a>
<p><a class='t-linehead' id='t-linehead0184c23'></a>佛說是義足經竟，比丘悉歡喜。</p>
<a class='t' id='t0184c24'></a>
<p><span class='t-headname'>蓮花色比丘尼經第十四</span></p>
<a class='t' id='t0184c25'></a>
<p><a class='t-linehead' id='t-linehead0184c25'></a>聞如是：</p>
<p>佛在忉利天上，當竟夏月，波利質<a class='t' id='t0184c26'></a>多樹花適好盛，坐濡軟石上，欲為母說<a class='t' id='t0184c27'></a>經，及忉利天上諸天。爾時，天王釋到佛所，<a class='t' id='t0184c28'></a>為佛作禮，便白佛言：「今當用何時待遇<a class='t' id='t0184c29'></a>尊？」佛告天王：「用閻浮利時待我。」天王得<a class='t' id='t0185a01'></a>教，即禮佛，歡喜而去。</p>
<p><a class='t-linehead' id='t-linehead0185a01'></a>爾時，賢者摩訶目犍<a class='t' id='t0185a02'></a>連，亦在舍衛，亦竟夏月，於祇樹給孤獨園<a class='t' id='t0185a03'></a>中。爾時，四輩悉到目犍連所——比丘輩、比丘<a class='t' id='t0185a04'></a>尼、清信士、清信女——四輩悉禮目犍連，各一<a class='t' id='t0185a05'></a>面住，便共問目犍連：「今世正眼為在何所<a class='t' id='t0185a06'></a>竟是夏三月？」目犍連便告四輩：「今佛在忉<a class='t' id='t0185a07'></a>利天上，當竟夏三月。念母懷妊勤苦，故留<a class='t' id='t0185a08'></a>說經，及忉利諸天。在波利質花樹下，濡軟<a class='t' id='t0185a09'></a>石上。樹高四千里、布枝二千里、樹根下入二<a class='t' id='t0185a10'></a>百八十里。所坐石，按之即陷入四寸。捨便<a class='t' id='t0185a11'></a>還復。」摩訶目犍連廣復為四輩說經法，便<a class='t' id='t0185a12'></a>默然。諸四輩聞經，歡喜著念，便禮目揵連<a class='t' id='t0185a13'></a>悉去。</p>
<p><a class='t-linehead' id='t-linehead0185a13'></a>至竟夏三月，復眾四輩皆悉來到目<a class='t' id='t0185a14'></a>揵連所，頭面禮竟，悉就座，共白目揵連：「善<a class='t' id='t0185a15'></a>哉，賢者！學中獨多神足。願煩威神到佛所，<a class='t' id='t0185a16'></a>為人故禮佛足，以我人語白佛：『閻浮利四<a class='t' id='t0185a17'></a>輩，飢渴欲見尊。善哉！佛愍念世間人，願<a class='t' id='t0185a18'></a>下閻浮利。』」目犍連聞如是默然，可四輩復<a class='t' id='t0185a19'></a>以經法戒，四輩眾歡喜，目犍連辭，四輩悉起<a class='t' id='t0185a20'></a>禮，復起繞目犍連而去。</p>
<p><a class='t-linehead' id='t-linehead0185a20'></a>爾時，目犍連便取<a class='t' id='t0185a21'></a>定意，如壯士屈伸臂頃，從閻浮利滅，便<a class='t' id='t0185a22'></a>往天上，去佛不遠。是時，佛在無央數天中<a class='t' id='t0185a23'></a>央坐，說經法。目犍連便生想：「如來在天眾<a class='t' id='t0185a24'></a>中，譬如閻浮利。」佛即知目犍連意想所念，<a class='t' id='t0185a25'></a>告目犍連言：「不與世間等，迅去即便去、欲<a class='t' id='t0185a26'></a>使來即來，去來隨我意所念。」</p>
<p><a class='t-linehead' id='t-linehead0185a26'></a>目犍連白佛<a class='t' id='t0185a27'></a>言：「是天眾多好甚樂，天中有先世，一心自歸<a class='t' id='t0185a28'></a>於佛，壽盡來生天上；或有身歸法者、或自<a class='t' id='t0185a29'></a>歸僧者，壽盡皆來生天上；或有先世淨心<a class='t' id='t0185b01'></a>樂道，壽盡來生天上。」佛言：「目犍連！如是，是<a class='t' id='t0185b02'></a>天中先世一心歸佛、歸法、歸僧，心樂道，壽盡<a class='t' id='t0185b03'></a>皆來生天上。」</p>
<p><a class='t-linehead' id='t-linehead0185b03'></a>爾時，天王釋坐在佛前，意尊<a class='t' id='t0185b04'></a>佛語及目犍連所言，即言：「賢者目犍連所說<a class='t' id='t0185b05'></a>實如是。先世有身歸佛、歸法、歸比丘僧，及<a class='t' id='t0185b06'></a>淨心樂道，皆來生天上。」是時，有八萬天坐<a class='t' id='t0185b07'></a>在天王釋後，諸天悉欲尊佛所言、及目犍<a class='t' id='t0185b08'></a>連、亦其王所言，便言：「賢者目犍連可所說<a class='t' id='t0185b09'></a>者，實如賢者言。其有先世作人時，身歸三<a class='t' id='t0185b10'></a>正，淨心樂道，壽盡皆來生天上。」爾時，八萬<a class='t' id='t0185b11'></a>天因緣目犍連，各各自陳我得溝港。</p>
<p><a class='t-linehead' id='t-linehead0185b11'></a>目犍連<a class='t' id='t0185b12'></a>便前作禮，頭面著佛足，便白佛言：「諾閻浮<a class='t' id='t0185b13'></a>利四輩，飢渴欲見佛。善哉！願尊愍念世間，<a class='t' id='t0185b14'></a>以時下到閻浮利。」佛便告目犍連：「汝且下，<a class='t' id='t0185b15'></a>語世間四輩：『佛却後七日，當從天上來下，<a class='t' id='t0185b16'></a>安詳會於優曇滿樹下。』」目犍連言：「諾。」受教便<a class='t' id='t0185b17'></a>起作禮，繞佛三匝，便取定意，譬如壯士屈<a class='t' id='t0185b18'></a>伸臂頃，便滅於忉利天，即住閻浮利地上，<a class='t' id='t0185b19'></a>悉告世間人：「佛却後七日，當從天上來下，<a class='t' id='t0185b20'></a>安詳會於優曇滿樹下。」</p>
<p><a class='t-linehead' id='t-linehead0185b20'></a>佛於天上便取定<a class='t' id='t0185b21'></a>意，如力士屈伸臂頃，佛於忉利天上至<a class='t' id='t0185b22'></a>鹽天，為諸天說經；滅於鹽天，即至兜術<a class='t' id='t0185b23'></a>天；復從兜術天滅，即至不憍樂天、化應聲<a class='t' id='t0185b24'></a>天、梵眾天、梵輔天、大梵天、水行水微天、無量水<a class='t' id='t0185b25'></a>天、水音天、約淨天、遍淨天、淨明天、守妙天、<a class='t' id='t0185b26'></a>玄妙天、福德天、德淳天、近際天、快見天、無<a class='t' id='t0185b27'></a>結愛天，已說經，悉使大歡悅；便與天上色<a class='t' id='t0185b28'></a>天俱下，住須大施天；從上下悉從二十四<a class='t' id='t0185b29'></a>天上，至第三天上住；悉斂上有色天；悉復<a class='t' id='t0185c01'></a>斂有欲天，來至第二天須彌巔上住。</p>
<p><a class='t-linehead' id='t-linehead0185c01'></a>是時，<a class='t' id='t0185c02'></a>有天子墮彼邏，被王教意，便化作三階——<a class='t' id='t0185c03'></a>一者金，二者銀，三者琉璃——佛從須彌巔，下<a class='t' id='t0185c04'></a>至琉璃階住；梵天王及諸有色天，悉從佛<a class='t' id='t0185c05'></a>右面，隨金階下；天王釋及諸有欲天，從佛<a class='t' id='t0185c06'></a>左面，隨銀階下。佛及諸無數有色天釋，亦<a class='t' id='t0185c07'></a>諸無數有欲天，悉下到閻浮利，安詳會優曇<a class='t' id='t0185c08'></a>滿樹下，是使無數人民悉來會，欲見佛、欲<a class='t' id='t0185c09'></a>聞法。</p>
<p><a class='t-linehead' id='t-linehead0185c09'></a>是時蓮花色比丘尼，化作金輪王服，<a class='t' id='t0185c10'></a>七寶導前，從眾力士兵，飛來趣佛。是大眾<a class='t' id='t0185c11'></a>人民、及長者、帝王，遙見金輪王，悉下道，不敢<a class='t' id='t0185c12'></a>當前，廣作徑路，蓮花色比丘尼到佛所。是<a class='t' id='t0185c13'></a>時，天亦見人、人亦悉見天，以佛威神，天為<a class='t' id='t0185c14'></a>下、地為高、人悉等，天亦無貪意在人、人亦<a class='t' id='t0185c15'></a>無貪意在天，時有人貪著樂金輪王。</p>
<p><a class='t-linehead' id='t-linehead0185c15'></a>是時<a class='t' id='t0185c16'></a>有一比丘，坐去佛不遠，便箕坐直身，意著<a class='t' id='t0185c17'></a>撿戒。比丘見天樂會、亦人樂會，自生念言：<a class='t' id='t0185c18'></a>「是一切無常、一切苦、一切空、一切非我，何<a class='t' id='t0185c19'></a>貪是？何願是？已是何有？」比丘即在坐得<a class='t' id='t0185c20'></a>溝港道，已自證。</p>
<p><a class='t-linehead' id='t-linehead0185c20'></a>佛知人、知天、知彼比丘生<a class='t' id='t0185c21'></a>意所念，說偈言：</p>
<a class='t' id='t0185c22'></a>
<blockquote class='gatha'>
<p>「有利得人形，　　持戒得為天，<a class='t' id='t0185c23'></a><br>
於世獨為王，　　見諦是獨尊。」</p>
</blockquote>
<a class='t' id='t0185c24'></a>
<p><a class='t-linehead' id='t-linehead0185c24'></a>是時蓮花色比丘尼，適到佛前，便攝神足，<a class='t' id='t0185c25'></a>七寶及兵眾悉滅不現，獨住無髮衣法衣，<a class='t' id='t0185c26'></a>便頭面著佛足。</p>
<p><a class='t-linehead' id='t-linehead0185c26'></a>佛因到優曇滿樹下坐，成<a class='t' id='t0185c27'></a>布席坐適坐，便為大眾人民，廣說經法，<a class='t' id='t0185c28'></a>說布施、持戒、善現天徑，說欲五好痛說具<a class='t' id='t0185c29'></a>惡。</p>
<p><a class='t-linehead' id='t-linehead0185c29'></a>佛知人意稍濡離麤，便現苦諦習盡<a class='t' id='t0186a01'></a>道諦。中有身歸佛、歸法、歸比丘僧者；中有<a class='t' id='t0186a02'></a>隨力持戒者；中有得溝港自證頻來，至不<a class='t' id='t0186a03'></a>還道自證。</p>
<p><a class='t-linehead' id='t-linehead0186a03'></a>是時賢者躬自在座，便起偏袒<a class='t' id='t0186a04'></a>向佛，叉手面於佛前，以偈讚佛言：</p>
<a class='t' id='t0186a05'></a>
<blockquote class='gatha'>
<p>「今恭禮雄遍觀，　　見諦現說被度，<a class='t' id='t0186a06'></a><br>
常慈哀見福想，　　然人天得何讚？<a class='t' id='t0186a07'></a><br>
度無極復道彼，　　捨恐怖就安樂，<a class='t' id='t0186a08'></a><br>
廣說法遍照世，　　聞每樂不死安。<a class='t' id='t0186a09'></a><br>
尊戒海廣無度，　　義深大善行明，<a class='t' id='t0186a10'></a><br>
無穢淨垢不著，　　慧船大度三界，<a class='t' id='t0186a11'></a><br>
無缺傷無減增，　　尊不著已行捨，<a class='t' id='t0186a12'></a><br>
從戒尊三界師，　　從見世去無還。<a class='t' id='t0186a13'></a><br>
心住賢無過尊，　　自在定人天雄，<a class='t' id='t0186a14'></a><br>
明慧力致金色，　　何人天不禮尊？<a class='t' id='t0186a15'></a><br>
師觀世兩眾會，　　雖觀捨不著過，<a class='t' id='t0186a16'></a><br>
意觀意無垢心，　　三界空尊所空。<a class='t' id='t0186a17'></a><br>
是世行拔後根，　　定至定趣甘露，<a class='t' id='t0186a18'></a><br>
今神天服於尊，　　悉叉手觀覺身。<a class='t' id='t0186a19'></a><br>
已無疑樂法堅，　　悉知識人天心，<a class='t' id='t0186a20'></a><br>
亦如行蟲獸心，　　宴淨然愍苦槖。<a class='t' id='t0186a21'></a><br>
自恣化在天下，　　正真定收取易，<a class='t' id='t0186a22'></a><br>
意制念伏彼信，　　天人世覺獨尊。<a class='t' id='t0186a23'></a><br>
道德妙與誰雙？　　觀尊形何時厭？<a class='t' id='t0186a24'></a><br>
於三界獨步行，　　戒義堅若寶山。<a class='t' id='t0186a25'></a><br>
垂綺願三界恐，　　捨嫉念無恩愛，<a class='t' id='t0186a26'></a><br>
慧在定明如日，　　無瑕穢夜月光。<a class='t' id='t0186a27'></a><br>
著淨戒現淨行，　　有淨慧善過淨，<a class='t' id='t0186a28'></a><br>
住淨法現淨光，　　高山雪見照然。<a class='t' id='t0186a29'></a><br>
十五夜星中月，　　今觀尊人天雄，<a class='t' id='t0186b01'></a><br>
法悉照明人天，　　身相現絡真珠。<a class='t' id='t0186b02'></a><br>
諦復諦猛善說，　　自行致本無師，<a class='t' id='t0186b03'></a><br>
釋家子獨見妙，　　慧千眼去瘡疣。<a class='t' id='t0186b04'></a><br>
言盛濡意無麤，　　出聲悲人天坐，<a class='t' id='t0186b05'></a><br>
聞尊語甜美法，　　渴飲飽如流海。<a class='t' id='t0186b06'></a><br>
取法爾有何非？　　審奉行到彼安。<a class='t' id='t0186b07'></a><br>
說議斷後不思，　　聞尊聲眼每滅。<a class='t' id='t0186b08'></a><br>
慧現徑直無邪，　　涉先迹致故成，<a class='t' id='t0186b09'></a><br>
顧念後告冥者，　　如梵王悉照空。<a class='t' id='t0186b10'></a><br>
神天尚念世人，　　神行義無所比，<a class='t' id='t0186b11'></a><br>
從法計捨世念，　　尊繫著無餘處。」</p>
</blockquote>
<a class='t' id='t0186b12'></a>
<p><a class='t-linehead' id='t-linehead0186b12'></a>是時賢者舍利弗，在眾中坐，便起座，偏<a class='t' id='t0186b13'></a>袒叉手，以偈歎曰：</p>
<a class='t' id='t0186b14'></a>
<blockquote class='gatha'>
<p>「未嘗見有是者，　　未嘗聞有說者，<a class='t' id='t0186b15'></a><br>
尊如是威神天，　　從兜術來至是。<a class='t' id='t0186b16'></a><br>
天人世悉擁護，　　重愛俗如身眼，<a class='t' id='t0186b17'></a><br>
一切安不為轉，　　樂獨行著中央。<a class='t' id='t0186b18'></a><br>
無憂覺我善行，　　到上教復還世，<a class='t' id='t0186b19'></a><br>
饒心解壞欲身，　　惡行出有善義。<a class='t' id='t0186b20'></a><br>
若比丘有厭心，　　行有敗有空生。<a class='t' id='t0186b21'></a><br>
在樹下若曠野，　　在深山于室中，<a class='t' id='t0186b22'></a><br>
若高處下床臥，　　來恐怖凡幾輩？<a class='t' id='t0186b23'></a><br>
行何從志不畏？　　或久後所行處？<a class='t' id='t0186b24'></a><br>
世幾輩彼來聲，　　若往來在方面。<a class='t' id='t0186b25'></a><br>
比丘處不著意，　　所止處寂無嚮，<a class='t' id='t0186b26'></a><br>
口已出善惡響，　　在行處當何作？<a class='t' id='t0186b27'></a><br>
持戒住行不捨，　　比丘學求安祥。<a class='t' id='t0186b28'></a><br>
云何學戒不漏？　　獨在行常無伴，<a class='t' id='t0186b29'></a><br>
欲洗冥求明目，　　欲鼓<span class='gaiji'>[鼻*皮]<!--gaiji,,1[鼻*皮],2&#x2A59E;,3--></span>吹內垢。」</p>
</blockquote>
<a class='t' id='t0186c01'></a>
<p><a class='t-linehead' id='t-linehead0186c01'></a>佛謂舍利弗：「意有所厭惡，及有所著，在空<a class='t' id='t0186c02'></a>床臥行欲學，如法今說，令汝知聽：</p>
<a class='t' id='t0186c03'></a>
<blockquote class='gatha'>
<p>「五恐怖慧不畏，　　至心學遠可欲，<a class='t' id='t0186c04'></a><br>
勤蚱蜢亦蛻蟲，　　人惡聲四足獸。<a class='t' id='t0186c05'></a><br>
非身法意莫識，　　無色聲光無形，<a class='t' id='t0186c06'></a><br>
悉非我悉忍捨，　　莫聞善貪<span class='gaiji'>陬<!--gaiji,陬,1[阿-可+聚],2&#x28F41;,3--></span>縣。<a class='t' id='t0186c07'></a><br>
所被痛不可身，　　恐若各悉受行，<a class='t' id='t0186c08'></a><br>
是曹苦痛難忍，　　以精進作拒扞。<a class='t' id='t0186c09'></a><br>
願綺想念莫隨，　　掘惡栽根拔止，<a class='t' id='t0186c10'></a><br>
著愛可若不可，　　有已過後莫望。<a class='t' id='t0186c11'></a><br>
存黠想熟成善，　　越是去避麤聲，<a class='t' id='t0186c12'></a><br>
忍不樂坐在行，　　四可忍哀悲法。<a class='t' id='t0186c13'></a><br>
常何止在何食？　　恐有痛云何止？<a class='t' id='t0186c14'></a><br>
有是想甚可悲，　　學造棄行遠可，<a class='t' id='t0186c15'></a><br>
有未有苦樂苦，　　知其度取可止。<a class='t' id='t0186c16'></a><br>
聞關閉縣國行，　　麤惡聲應莫願，<a class='t' id='t0186c17'></a><br>
舉眼人莫妄瞻，　　與禪會多莫臥。<a class='t' id='t0186c18'></a><br>
觀因緣意安祥，　　止安念疑想斷，<a class='t' id='t0186c19'></a><br>
取莫邪與無欺，　　慈哀視莫恐氣。<a class='t' id='t0186c20'></a><br>
如對見等心行，　　冥無明從求鮮，<a class='t' id='t0186c21'></a><br>
被惡語莫增意，　　故怨語於同學。<a class='t' id='t0186c22'></a><br>
放聲言濡若水，　　媿慚法識莫想。<a class='t' id='t0186c23'></a><br>
若為彼見尊敬，　　有行意離莫受，<a class='t' id='t0186c24'></a><br>
若色聲若好味，　　香細滑是欲捐。<a class='t' id='t0186c25'></a><br>
於是法莫媟著，　　學制意善可脫，<a class='t' id='t0186c26'></a><br>
戒遍觀等明法，　　行有一舊棄冥。」</p>
</blockquote>
<a class='t' id='t0186c27'></a>
<p><a class='t-linehead' id='t-linehead0186c27'></a>佛說是義足經竟，比丘悉歡喜。</p>
<a class='t' id='t0186c28'></a>
<p><span class='t-headname'>子父共會經第十五</span></p>
<a class='t' id='t0186c29'></a>
<p><a class='t-linehead' id='t-linehead0186c29'></a>聞如是：</p>
<p>佛在釋國，從千弟子梵志、故道人<a class='t' id='t0187a01'></a>皆老年，悉得應真六達，所求皆具。佛從教授<a class='t' id='t0187a02'></a>縣國，轉到迦維羅衛城外尼拘類園中。迦維<a class='t' id='t0187a03'></a>羅衛諸釋，聞佛從老年應真千比丘，轉行教<a class='t' id='t0187a04'></a>授，已到是國，近在城外園中，便轉相告語：<a class='t' id='t0187a05'></a>「先雞鳴悉當會。」自共議言：「諸賢者！正使太<a class='t' id='t0187a06'></a>子不樂道，當作遮加越王。我曹悉當為<a class='t' id='t0187a07'></a>其民耳，今棄七寶作道，自致作佛。我人今<a class='t' id='t0187a08'></a>悉取長者家出一人，亦從佛求作沙門。諸<a class='t' id='t0187a09'></a>釋如是，眾為復增。」便從迦維羅衛城出，欲<a class='t' id='t0187a10'></a>見尊德，欲聞明法；諸釋女人，亦復聚會，俱<a class='t' id='t0187a11'></a>到佛所，欲聞明法。爾時，佛取神足，定意適<a class='t' id='t0187a12'></a>定，便在空中步行。爾時，諸釋見佛步行<a class='t' id='t0187a13'></a>虛空中，悉歡喜生敬愛心。</p>
<p><a class='t-linehead' id='t-linehead0187a13'></a>爾時，悅頭檀王<a class='t' id='t0187a14'></a>便以頭猗著佛足，作禮竟，便一面住。迦<a class='t' id='t0187a15'></a>維羅衛民悉不平：「王為佛作禮，是何法以還<a class='t' id='t0187a16'></a>禮子？」王即聞民悉不平已如是，王便言：<a class='t' id='t0187a17'></a>「諸賢者！是太子生時，地大動現大光明，悉<a class='t' id='t0187a18'></a>照一切生，便行七步，無所抱猗，便左右<a class='t' id='t0187a19'></a>視出聲言：『三界甚苦，何可樂者？』諸天於<a class='t' id='t0187a20'></a>空中持白蓋，復散摩尼花，復鼓五百樂，<a class='t' id='t0187a21'></a>復雨香水，盥浴太子。諸民！爾時我第一為<a class='t' id='t0187a22'></a>太子作禮。諸賢者！太子在園閻浮樹下，晨<a class='t' id='t0187a23'></a>起往坐，便得臥，樹枝葉悉在太子東作蔭；<a class='t' id='t0187a24'></a>禺中至晡，樹枝葉悉復在西為太子作<a class='t' id='t0187a25'></a>蔭。樹尚不違太子身，諸民！爾時我第二<a class='t' id='t0187a26'></a>為太子作禮。」王爾時說偈曰：</p>
<a class='t' id='t0187a27'></a>
<blockquote class='gatha'>
<p>「今為三勇猛黠，　　以頭禮遍觀足。<a class='t' id='t0187a28'></a><br>
初生時動天地，　　坐樹蔭身不露。」</p>
</blockquote>
<a class='t' id='t0187a29'></a>
<p><a class='t-linehead' id='t-linehead0187a29'></a>佛爾時攝神足，下座比丘僧前，咸坐上。諸<a class='t' id='t0187b01'></a>釋及釋諸女人，皆頭面禮佛，各就座。王亦<a class='t' id='t0187b02'></a>就座，即偈歎佛言：</p>
<a class='t' id='t0187b03'></a>
<blockquote class='gatha'>
<p>「象馬駕金車，　　乘行臺閣間，<a class='t' id='t0187b04'></a><br>
金足蹈遍地，　　足云何生胝？<a class='t' id='t0187b05'></a><br>
神足為我車，　　恣心無限度，<a class='t' id='t0187b06'></a><br>
乘是神妙車，　　世車安可久？<a class='t' id='t0187b07'></a><br>
素被細軟衣，　　既服身形好，<a class='t' id='t0187b08'></a><br>
金露被身行，　　是服有何好？<a class='t' id='t0187b09'></a><br>
王法為我衣，　　念世行教授，<a class='t' id='t0187b10'></a><br>
是服先學造，　　我已覺如來。<a class='t' id='t0187b11'></a><br>
本樂高殿舍，　　隨時造閣樓，<a class='t' id='t0187b12'></a><br>
今獨宿樹間，　　恐怖當何依？<a class='t' id='t0187b13'></a><br>
瞿曇世無怨，　　造仇婬已斷，<a class='t' id='t0187b14'></a><br>
脫欲念無憂，　　無仇當何恐？<a class='t' id='t0187b15'></a><br>
本食恣意味，　　金器食香美，<a class='t' id='t0187b16'></a><br>
今日乃得食，　　麤惡有何樂？<a class='t' id='t0187b17'></a><br>
我先飯法味，　　棄貪從苦空，<a class='t' id='t0187b18'></a><br>
悉斷四飯本，　　哀世故行丐。<a class='t' id='t0187b19'></a><br>
浴尊以花香，　　伎女樂從行，<a class='t' id='t0187b20'></a><br>
起止山樹間，　　誰當浴明者？<a class='t' id='t0187b21'></a><br>
樂法戒為河，　　淨黠悉在中，<a class='t' id='t0187b22'></a><br>
鬪極往浴淨，　　遊度不復還。」</p>
</blockquote>
<a class='t' id='t0187b23'></a>
<p><a class='t-linehead' id='t-linehead0187b23'></a>爾時，佛為王及諸釋女人廣說經法，先現<a class='t' id='t0187b24'></a>布施、持戒、現天徑微說，善痛道其苦，導現<a class='t' id='t0187b25'></a>達世近親三十七品，從可得安如。</p>
<p><a class='t-linehead' id='t-linehead0187b25'></a>佛以道意，<a class='t' id='t0187b26'></a>知悅頭檀王意滿喜已性濡，無亂縛解，可<a class='t' id='t0187b27'></a>為說善度法，便說苦諦習盡道諦。佛說是<a class='t' id='t0187b28'></a>四諦法，王即在座開解，三毒垢除，於法中<a class='t' id='t0187b29'></a>得諦眼，譬如淨繒投於染中，即受色好，王<a class='t' id='t0187c01'></a>亦入法如是。</p>
<p><a class='t-linehead' id='t-linehead0187c01'></a>爾時王見諦疑斷，在法開解，<a class='t' id='t0187c02'></a>便起座向佛，叉手白言：「已近已近、已遠已<a class='t' id='t0187c03'></a>遠，今我身歸佛法及比丘僧，受我為清信<a class='t' id='t0187c04'></a>士，盡形壽，悉不犯已淨。」故釋中亦有身歸<a class='t' id='t0187c05'></a>佛者、歸法者、歸僧者；釋諸女人，自歸亦如<a class='t' id='t0187c06'></a>是；中有持不殺戒者、持不盜戒、持不婬<a class='t' id='t0187c07'></a>戒、持不欺戒、中有遠酒不飲酒戒。</p>
<p><a class='t-linehead' id='t-linehead0187c07'></a>爾時悅<a class='t' id='t0187c08'></a>頭檀王見法甚明，見諦無疑，在法勇猛，便<a class='t' id='t0187c09'></a>起座，向佛叉手，以是義足偈歎言：</p>
<a class='t' id='t0187c10'></a>
<blockquote class='gatha'>
<p>「有戒具當何見？　　云說言從陰苦。<a class='t' id='t0187c11'></a><br>
願瞿曇解說此，　　問正意世雄生。<a class='t' id='t0187c12'></a><br>
先已行棄重恚，　　亦不著後來願；<a class='t' id='t0187c13'></a><br>
來現在亦不取，　　亦不受尊敬空；<a class='t' id='t0187c14'></a><br>
未來想不著愛，　　久遠想亦不憂。<a class='t' id='t0187c15'></a><br>
行遠可捨細軟，　　邪見盡少無有，<a class='t' id='t0187c16'></a><br>
已去恐無畏怖，　　不可動信無疑。<a class='t' id='t0187c17'></a><br>
無嫉心樂彼與，　　行如是愛尊命，<a class='t' id='t0187c18'></a><br>
能自守不多望，　　自多得慧無嫉。<a class='t' id='t0187c19'></a><br>
不惡醜不嫫冶、　　不兩舌捨戲疑，<a class='t' id='t0187c20'></a><br>
意悉脫無所著，　　棄自見無綺妄，<a class='t' id='t0187c21'></a><br>
安庠行能解對，　　亦不欲斷欲想。<a class='t' id='t0187c22'></a><br>
不學求所樂欲，　　悉無有亦不憂，<a class='t' id='t0187c23'></a><br>
無怨恚捨愛欲，　　不為味所可使。<a class='t' id='t0187c24'></a><br>
不自高我無等，　　得對毀橫取敬，<a class='t' id='t0187c25'></a><br>
當行觀止意念，　　見善惡非次望。<a class='t' id='t0187c26'></a><br>
去所在無所止，　　觀向法當何著？<a class='t' id='t0187c27'></a><br>
欲色空亦無色，　　從黠計不欲脫，<a class='t' id='t0187c28'></a><br>
愛已滅乃已息，　　三界空無樂意。<a class='t' id='t0187c29'></a><br>
悉解離何從得？　　多從海度無憂。<a class='t' id='t0188a01'></a><br>
不願生見有子，　　列地行願寶增，<a class='t' id='t0188a02'></a><br>
來不生去不到，　　欲何索從何得？<a class='t' id='t0188a03'></a><br>
悉無能說到處，　　眾學沙門遊心，<a class='t' id='t0188a04'></a><br>
悉令求所在處，　　如觸冒知如去。<a class='t' id='t0188a05'></a><br>
亦不嫉亦無貪，　　雖在高尊不樂，<a class='t' id='t0188a06'></a><br>
不樂中下不樂，　　從法生非法捨，<a class='t' id='t0188a07'></a><br>
是悉空亦無有，　　從不得亦不求，<a class='t' id='t0188a08'></a><br>
莫欲世邪樂人，　　意已止便到盡。」</p>
</blockquote>
<a class='t' id='t0188a09'></a>
<p><a class='t-linehead' id='t-linehead0188a09'></a>佛說是義足經竟，比丘與悅頭檀王及釋<a class='t' id='t0188a10'></a>人民悉歡喜。</p>
<a class='t' id='t0188a11'></a>
<p><span class='t-headname'>維樓勒王經第十六</span></p>
<a class='t' id='t0188a12'></a>
<p><a class='t-linehead' id='t-linehead0188a12'></a>聞如是：</p>
<p>佛在舍衛國祇樹給孤獨園。爾時，迦<a class='t' id='t0188a13'></a>維羅衛諸釋新起大殿，成未能久，諸釋悉<a class='t' id='t0188a14'></a>共言：「從今已後，莫使沙門、梵志、釋中衣冠<a class='t' id='t0188a15'></a>及長者子，得先入是殿中。先使佛、次及比<a class='t' id='t0188a16'></a>丘僧入，餘人乃當從後入耳。」</p>
<p><a class='t-linehead' id='t-linehead0188a16'></a>爾時，舍衛國<a class='t' id='t0188a17'></a>王子惟樓勒以事到釋國，未及入城，便至<a class='t' id='t0188a18'></a>新成殿中宿。明日入城，所欲取竟，便還其<a class='t' id='t0188a19'></a>國。</p>
<p><a class='t-linehead' id='t-linehead0188a19'></a>諸釋聞太子惟樓勒在新殿中宿，便大<a class='t' id='t0188a20'></a>不樂，瞋恚不解，便出聲罵：「今奈何令婢子<a class='t' id='t0188a21'></a>先入是殿？」便共掘殿中土，棄深七尺所，更<a class='t' id='t0188a22'></a>取淨土復其處，便復取牛湩洗四殿。</p>
<p><a class='t-linehead' id='t-linehead0188a22'></a>惟樓<a class='t' id='t0188a23'></a>勒太子聞諸釋不淨惡我，掘殿中土七尺所，<a class='t' id='t0188a24'></a>更以新土復其處，悉以湩洗四殿，復罵我<a class='t' id='t0188a25'></a>為婢子，污是新殿。聞內結，悲著心，我後把<a class='t' id='t0188a26'></a>國政者，當云那治諸釋。</p>
<p><a class='t-linehead' id='t-linehead0188a26'></a>從是不久，舍衛國<a class='t' id='t0188a27'></a>王崩，大臣集議，徵太子拜為王。惟樓勒王<a class='t' id='t0188a28'></a>即問傍大臣者：「有不淨惡國王者，其罪何<a class='t' id='t0188a29'></a>至？」傍臣白言：「如是罪至死。」王言：「然。諸釋<a class='t' id='t0188b01'></a>不淨惡我，諸釋是佛親家，至使佛有恩愛<a class='t' id='t0188b02'></a>在諸釋者，終不能得治子曹罪。」臣下即白<a class='t' id='t0188b03'></a>言：「佛棄世欲，無恩愛在親屬，欲治諸釋罪<a class='t' id='t0188b04'></a>無所難。」王聞白如是，即勅興四種兵：象、<a class='t' id='t0188b05'></a>馬、車、步兵，出城引號，當攻迦維羅衛城。</p>
<a class='t' id='t0188b06'></a>
<p><a class='t-linehead' id='t-linehead0188b06'></a>佛以食時，持應器入舍衛城求食，食竟，出<a class='t' id='t0188b07'></a>城下道，於釋樹下薄枝葉少蔭涼，在其<a class='t' id='t0188b08'></a>下望。王興兵行大道，遙見佛在薄蔭樹<a class='t' id='t0188b09'></a>下坐，即下車到佛所，禮竟，住一面，白佛言：<a class='t' id='t0188b10'></a>「諾。今有餘大樹，枝葉茂盛，多陰涼，大樹名為<a class='t' id='t0188b11'></a>迦旃，迦維羅衛多優曇鉢尼拘類，佛何以<a class='t' id='t0188b12'></a>不坐是蔭？何為坐是小釋樹？少枝葉，無蔭<a class='t' id='t0188b13'></a>樹下有何涼？」佛報言：「愛其名，樂其涼，故<a class='t' id='t0188b14'></a>坐其下。」王自念言：「如是者，佛續為有恩愛<a class='t' id='t0188b15'></a>在諸釋，續有助意。」即從其處而還兵，歸其<a class='t' id='t0188b16'></a>國。佛教授舍衛人民，生意欲到迦維羅衛<a class='t' id='t0188b17'></a>國，便從諸比丘，即到釋國，於尼拘類園中<a class='t' id='t0188b18'></a>教授。</p>
<p><a class='t-linehead' id='t-linehead0188b18'></a>久頃，舍衛國王便復問傍臣左右言：<a class='t' id='t0188b19'></a>「若有不淨惡國王者，其罪何至？」諸臣對言：<a class='t' id='t0188b20'></a>「如是罪至死。」王復言：「諸釋致惡我，子曹皆<a class='t' id='t0188b21'></a>是佛近親，佛當有顧念在諸釋，我終不得<a class='t' id='t0188b22'></a>子曹勝。」臣下復白言：「我曹悉聞諸沙門言：<a class='t' id='t0188b23'></a>『瞿曇婬欲已斷。』有何恩愛在近親？王欲治<a class='t' id='t0188b24'></a>其罪，無以為難。」王聞諸臣下白如是，即勅<a class='t' id='t0188b25'></a>興四種兵，引號出城，到諸釋國。行至冥已，<a class='t' id='t0188b26'></a>近去釋城四十里所因止宿。</p>
<p><a class='t-linehead' id='t-linehead0188b26'></a>諸釋悉聞舍衛<a class='t' id='t0188b27'></a>國王興四種兵，欲來攻是國，近去城數十<a class='t' id='t0188b28'></a>里，恐明日來到，即遣輕足上騎，到佛所道：<a class='t' id='t0188b29'></a>「是願佛教我曹，作何方便？」佛即告諸釋：「堅<a class='t' id='t0188c01'></a>閉城門，王終不能得勝。開門內者，惟樓<a class='t' id='t0188c02'></a>勒王即殺諸釋不疑。」是騎人聞佛教，便禮<a class='t' id='t0188c03'></a>佛，上馬如去。</p>
<p><a class='t-linehead' id='t-linehead0188c03'></a>是時，賢者摩訶目犍連在佛<a class='t' id='t0188c04'></a>後住，便白佛言：「明慧莫以諸釋為憂，我<a class='t' id='t0188c05'></a>今欲舉一釋國，移置異天地間，若以鐵籠<a class='t' id='t0188c06'></a>籠之，悉一天下共者，當奈之何？」佛即告摩<a class='t' id='t0188c07'></a>訶目犍連言：「耐能爾，當奈其罪何？」目犍連<a class='t' id='t0188c08'></a>言：「但說有形事，無奈無形罪何？」</p>
<p><a class='t-linehead' id='t-linehead0188c08'></a>佛爾時<a class='t' id='t0188c09'></a>說偈言：</p>
<a class='t' id='t0188c10'></a>
<blockquote class='gatha'>
<p>「作善惡終無腐，　　從福樂在冥苦，<a class='t' id='t0188c11'></a><br>
善惡栽向日出，　　久遠來身受止。」</p>
</blockquote>
<a class='t' id='t0188c12'></a>
<p><a class='t-linehead' id='t-linehead0188c12'></a>舍衛國王即摩飾鬪具，俱便前當攻釋城。<a class='t' id='t0188c13'></a>諸釋悉共興四種兵：象兵、馬兵、車兵、步兵，亦<a class='t' id='t0188c14'></a>出城欲拒扞惟樓勒王。諸釋亦復摩飾兵，<a class='t' id='t0188c15'></a>當與舍衛國王及兵共鬪。尚未相見，諸釋<a class='t' id='t0188c16'></a>便引弓，以利刃箭射斷車、當應亦射斷車<a class='t' id='t0188c17'></a>軛、亦射斷車轂、亦截車軸、射斷<span class='gaiji'>[馬*毛]<!--gaiji,,1[馬*毛],2&#x4B77;,3--></span>、亦射斷<a class='t' id='t0188c18'></a>人身、珠寶，無所傷害。</p>
<p><a class='t-linehead' id='t-linehead0188c18'></a>舍衛國王大恐怖，顧<a class='t' id='t0188c19'></a>問左右：「汝曹寧知諸釋已出城迎鬪死，我曹<a class='t' id='t0188c20'></a>終不得其勝，不如早還。」傍臣即白王言：「我<a class='t' id='t0188c21'></a>曹先曰：『聞諸釋皆持五戒，盡形壽不犯。』生<a class='t' id='t0188c22'></a>至使當死，不敢有所傷害，有所傷害，為<a class='t' id='t0188c23'></a>犯戒，但前自可得其勝。」王即引兵而前，突<a class='t' id='t0188c24'></a>釋兵陣。諸釋見王前甚進，便入城閉門。</p>
<p><a class='t-linehead' id='t-linehead0188c24'></a>爾<a class='t' id='t0188c25'></a>時，舍衛王以遣人語諸釋：「舅氏與我有何<a class='t' id='t0188c26'></a>仇怨，而不開門？小欲有所借入，即出城不<a class='t' id='t0188c27'></a>久留。」</p>
<p><a class='t-linehead' id='t-linehead0188c27'></a>諸釋中信佛所言，本行經法無疑向<a class='t' id='t0188c28'></a>道，便言：「不須開門。」釋中未淨心歸佛、歸<a class='t' id='t0188c29'></a>法、歸比丘僧，無諦，有疑，便以為可開門，<a class='t' id='t0189a01'></a>復共言：「我人不得爾，恐是中有外對。我曹<a class='t' id='t0189a02'></a>悉坐耆老行籌，不受籌者，為當不欲內<a class='t' id='t0189a03'></a>王；受籌者，為欲內王；多者，我又當隨適<a class='t' id='t0189a04'></a>行；籌悉受不受者少耳。」眾人言：「當開門內<a class='t' id='t0189a05'></a>王。」諸釋便開門內，惟樓勒王適入迦維羅<a class='t' id='t0189a06'></a>衛城，便生取諸釋，當將出城殺之。</p>
<p><a class='t-linehead' id='t-linehead0189a06'></a>爾時，釋<a class='t' id='t0189a07'></a>摩男白舍衛王：「願天子與我小願。」王言：「將<a class='t' id='t0189a08'></a>軍欲何願？」「我願今沒是池中頃，以其時令，<a class='t' id='t0189a09'></a>諸釋得出城走。」諸大臣白言：「王當與釋摩<a class='t' id='t0189a10'></a>男願，令在水中能幾頃。」王即與其所願。釋<a class='t' id='t0189a11'></a>摩男即沒池中，以髮繞樹根而死。王怪在<a class='t' id='t0189a12'></a>水甚久，便令使者按視：「釋摩男在水中何<a class='t' id='t0189a13'></a>等作？」如王言，往按視之，見釋摩男在水底<a class='t' id='t0189a14'></a>死，便還白王：「天子！寧知釋摩男持髮繞樹<a class='t' id='t0189a15'></a>根而死。」王即絞城中餘釋，復問：「所生得釋<a class='t' id='t0189a16'></a>悉死未？」臣白言：「悉已象蹈殺之。」王便從處<a class='t' id='t0189a17'></a>還國。</p>
<p><a class='t-linehead' id='t-linehead0189a17'></a>佛以晡時，悉告諸比丘：「俱到逝心須<a class='t' id='t0189a18'></a>加利講堂所。」諸比丘悉言：「諾。」佛即與眾比丘<a class='t' id='t0189a19'></a>俱，到逝心講堂，道經過諸釋死處，釋中尚<a class='t' id='t0189a20'></a>有能語者，遙見佛，舉聲稱冤，佛聞諸釋，悲<a class='t' id='t0189a21'></a>哀甚痛。佛即謂比丘：「愚癡人惟樓勒所作罪<a class='t' id='t0189a22'></a>不小。」佛便至諸釋地中，化出自然無數床，<a class='t' id='t0189a23'></a>佛及比丘悉坐。佛為諸釋，廣說經法竟，謂<a class='t' id='t0189a24'></a>比丘言：「汝曹意何趣？屠者以是作是業，以<a class='t' id='t0189a25'></a>是生活，從是因緣，寧可得樂乘聖象、神馬、<a class='t' id='t0189a26'></a>七寶車不？」比丘對曰：「終不得。」佛言：「善哉！意<a class='t' id='t0189a27'></a>亦如是，不見、不聞屠以是業自立，可得<a class='t' id='t0189a28'></a>富樂。何以故？屠者無慈心哀意，觀占諸獸<a class='t' id='t0189a29'></a>故。」</p>
<p><a class='t-linehead' id='t-linehead0189a29'></a>佛復言：「比丘！汝曹意何趣，漁獵者及屠<a class='t' id='t0189b01'></a>牛者，以是故作以是業，以是自生活，寧得<a class='t' id='t0189b02'></a>乘神象、聖馬、寶車、恣意富樂不？」比丘對曰：<a class='t' id='t0189b03'></a>「終不得。」佛言：「善哉！我亦不聞、不見漁、獵、屠<a class='t' id='t0189b04'></a>牛，是業自活，可致富樂。何以故？子曹遠哀、<a class='t' id='t0189b05'></a>無慈觀，占獸以是遠樂奈何道。此愚癡<a class='t' id='t0189b06'></a>人，乃於向道得果者傷害之，乃知是子亦<a class='t' id='t0189b07'></a>遠善，當生見其從是，七日當為水所漂。比<a class='t' id='t0189b08'></a>丘！以故當慈心，莫學傷害心，至見燒枉，<a class='t' id='t0189b09'></a>亦莫生害意。」</p>
<p><a class='t-linehead' id='t-linehead0189b09'></a>佛以是本、以是因緣、以是義<a class='t' id='t0189b10'></a>生，令弟子悉解為曹卷語檢，為後世作明，<a class='t' id='t0189b11'></a>使我經道久住世間。</p>
<p><a class='t-linehead' id='t-linehead0189b11'></a>佛爾時說是義足經：</p>
<a class='t' id='t0189b12'></a>
<blockquote class='gatha'>
<p>「從無哀致恐怖，　　人世世從黠聽，<a class='t' id='t0189b13'></a><br>
今欲說義可傷，　　我所從捨畏怖。<a class='t' id='t0189b14'></a><br>
展轉苦皆世人，　　如乾水斷流魚，<a class='t' id='t0189b15'></a><br>
在苦生欲害意，　　代彼恐癡冥樂。<a class='t' id='t0189b16'></a><br>
一切世悉然燒，　　悉十方亂無安，<a class='t' id='t0189b17'></a><br>
自貢高不捨愛，　　不見故持癡意。<a class='t' id='t0189b18'></a><br>
莫作縛求冥苦，　　我悉觀意不樂，<a class='t' id='t0189b19'></a><br>
彼致苦痛見刺，　　以止見難可忍。<a class='t' id='t0189b20'></a><br>
從刺痛堅不遺，　　懷刺走悉遍世，<a class='t' id='t0189b21'></a><br>
尊適見拔痛刺，　　苦不念不復走。<a class='t' id='t0189b22'></a><br>
世亦有悉莫受，　　邪亂本捨莫依，<a class='t' id='t0189b23'></a><br>
欲可厭一切度，　　學避苦越自成。<a class='t' id='t0189b24'></a><br>
住至誠莫妄舉、　　持直行空兩舌、<a class='t' id='t0189b25'></a><br>
滅恚火壞散貪、　　捨惱解黠見度、<a class='t' id='t0189b26'></a><br>
捨瞢瞢莫睡臥，　　遠無度莫與俱，<a class='t' id='t0189b27'></a><br>
<span class='gaiji'>[言*奇]<!--gaiji,,1[言*奇],2&#x46F4;,3--></span>可惡莫取住，　　著空念當盡滅。<a class='t' id='t0189b28'></a><br>
莫為欺可牽挽，　　見色對莫為服，<a class='t' id='t0189b29'></a><br>
彼綺身知莫著，　　戲著陰求解難。<a class='t' id='t0189c01'></a><br>
久故念捨莫思，　　亦無望當來親，<a class='t' id='t0189c02'></a><br>
見在亡不著憂，　　離四海疾事走。<a class='t' id='t0189c03'></a><br>
我說貪大猛弊，　　見流入乃制疑，<a class='t' id='t0189c04'></a><br>
從因緣意念繫，　　欲染壞難得離。<a class='t' id='t0189c05'></a><br>
捨欲力其輩寡，　　悉數世其終少，<a class='t' id='t0189c06'></a><br>
捨不沒亦不走，　　流已斷無縛結。<a class='t' id='t0189c07'></a><br>
乘諦力黠已駕，　　立到彼慧無憂，<a class='t' id='t0189c08'></a><br>
是胎危疾事護，　　勤力守可至安。<a class='t' id='t0189c09'></a><br>
已計遠是痛去，　　觀空法無所著，<a class='t' id='t0189c10'></a><br>
從直見廣平道，　　悉不著世所見。<a class='t' id='t0189c11'></a><br>
自不計是少身，　　彼無有當何計？<a class='t' id='t0189c12'></a><br>
以不可亦不在，　　非我有當何憂？<a class='t' id='t0189c13'></a><br>
本癡根拔為淨，　　後栽至亦無養。<a class='t' id='t0189c14'></a><br>
已在中悉莫取，　　不須伴以棄仇，<a class='t' id='t0189c15'></a><br>
一切已棄名色，　　不著念有所收。<a class='t' id='t0189c16'></a><br>
已無有亦無處，　　一切世無與怨，<a class='t' id='t0189c17'></a><br>
悉已斷無想色，　　一切善悉與等。<a class='t' id='t0189c18'></a><br>
已從學說其教，　　所來問不恐對，<a class='t' id='t0189c19'></a><br>
不從一致是慧，　　所求是無可學。<a class='t' id='t0189c20'></a><br>
已厭捨無因緣，　　安隱至見滅盡。<a class='t' id='t0189c21'></a><br>
上不憍下不懼，　　住在平無所見，<a class='t' id='t0189c22'></a><br>
止淨處無怨嫉，　　雖乘見故不憍。」</p>
</blockquote>
<footer>
<p>This text is Taishō vol. 04 sūtra no. 198. It is taken from <a href='http://tripitaka.cbeta.org/T04n0198_001'>CBETA</a>.</p>
<p>Prepared for SuttaCentral by <span class='editor'>Ven. Vimala</span>.</p>
</footer>
</article>
</body>
</html>
