<!DOCTYPE html>
<html>
<head>
<meta charset='UTF-8'>
<meta name='author' content='Mahāsaṅgīti Tipiṭaka Buddhavasse 2500'>
<title></title>
</head>
<body>
<article id='ja542' lang='pli'>
<header>
<ul>
<li class='division'>Jātaka</li>
<li>Mahānipāta</li>
<li>Mūgapakkhavagga</li>
</ul>
<h1><span class='var' id='note1289' title='mahāummaggajātakaṃ (bj) | mahosadhajātakaṃ (s2, s3) | mahāummaggajātaka (pts1)'>5 Umaṅgajātaka</span></h1>
</header>
<blockquote class='gatha'>
<p><a class='sc' id='1'></a><a class='pts' id='pts6.396'></a><a class='ms' id='p_23J_1914'></a><a class='msdiv' id='msdiv590'></a>“Pañcālo sabbasenāya,<br>
brahmadattoyamāgato;<br>
Sāyaṃ pañcāliyā senā,<br>
appameyyā mahosadha.</p>
<p><a class='sc' id='2'></a><a class='ms' id='p_23J_1915'></a><a class='msdiv' id='msdiv591'></a><span class='var' id='note1290' title='piṭṭhimatī (bj, pts1) | viddhimatī (s2, s3)'>Vīthimatī</span> pattimatī,<br>
sabbasaṅgāmakovidā;<br>
Ohārinī saddavatī,<br>
bherisaṅkhappabodhanā.</p>
<p><a class='sc' id='3'></a><a class='ms' id='p_23J_1916'></a><a class='msdiv' id='msdiv592'></a><span class='var' id='note1291' title='lohavijjā alaṅkārā (s2, s3, c1) | lohavijjālaṅkārā (pts1)'>Lohavijjālaṅkārābhā</span>,<br>
dhajinī vāmarohinī;<br>
Sippiyehi susampannā,<br>
sūrehi suppatiṭṭhitā.</p>
<p><a class='sc' id='4'></a><a class='ms' id='p_23J_1917'></a><a class='msdiv' id='msdiv593'></a>Dasettha paṇḍitā āhu,<br>
bhūripaññā <span class='var' id='note1292' title='rahogatā (s2, s3, mr)'>rahogamā</span>;<br>
Mātā ekādasī rañño,<br>
pañcāliyaṃ pasāsati.</p>
<p><a class='sc' id='5'></a><a class='pts' id='pts6.397'></a><a class='ms' id='p_23J_1918'></a><a class='msdiv' id='msdiv594'></a>Athetthekasataṃ khatyā,<br>
anuyantā yasassino;<br>
Acchinnaraṭṭhā byathitā,<br>
<span class='var' id='note1293' title='pañcālīnaṃ (bahūsu)'>pañcāliyaṃ</span> vasaṃ gatā.</p>
<p><a class='sc' id='6'></a><a class='ms' id='p_23J_1919'></a><a class='msdiv' id='msdiv595'></a>Yaṃvadā takkarā rañño,<br>
akāmā piyabhāṇino;<br>
Pañcālamanuyāyanti,<br>
akāmā vasino gatā.</p>
<p><a class='sc' id='7'></a><a class='ms' id='p_23J_1920'></a><a class='msdiv' id='msdiv596'></a>Tāya senāya mithilā,<br>
tisandhiparivāritā;<br>
Rājadhānī videhānaṃ,<br>
samantā parikhaññati.</p>
<p><a class='sc' id='8'></a><a class='ms' id='p_23J_1921'></a><a class='msdiv' id='msdiv597'></a>Uddhaṃ tārakajātāva,<br>
samantā parivāritā;<br>
Mahosadha vijānāhi,<br>
kathaṃ mokkho bhavissati”.</p>
<p><a class='sc' id='9'></a><a class='pts' id='pts6.399'></a><a class='ms' id='p_23J_1922'></a><a class='msdiv' id='msdiv598'></a>“Pāde deva pasārehi,<br>
bhuñja kāme ramassu ca;<br>
Hitvā pañcāliyaṃ senaṃ,<br>
brahmadatto <span class='var' id='note1294' title='palāyati (bj, s2, s3) | pamāyatīti (pts1)'>palāyiti</span>”.</p>
<p><a class='sc' id='10'></a><a class='pts' id='pts6.412'></a><a class='ms' id='p_23J_1923'></a><a class='msdiv' id='msdiv599'></a>“Rājā santhavakāmo te,<br>
ratanāni pavecchati;<br>
Āgacchantu <span class='var' id='note1295' title='tato (bj, s2, pts1)'>ito</span> dūtā,<br>
mañjukā piyabhāṇino.</p>
<p><a class='sc' id='11'></a><a class='ms' id='p_23J_1924'></a><a class='msdiv' id='msdiv600'></a>Bhāsantu mudukā vācā,<br>
yā vācā paṭinanditā;<br>
<span class='var' id='note1296' title='pañcālā ca videhā ca (bj, pts1)'>Pañcālo ca videho ca</span>,<br>
ubho ekā bhavantu te”.</p>
<p><a class='sc' id='12'></a><a class='ms' id='p_23J_1925'></a><a class='msdiv' id='msdiv601'></a>“Kathaṃ nu kevaṭṭa mahosadhena,<br>
Samāgamo āsi tadiṅgha brūhi;<br>
Kacci te paṭinijjhatto,<br>
Kacci tuṭṭho mahosadho”.</p>
<p><a class='sc' id='13'></a><a class='ms' id='p_23J_1926'></a><a class='msdiv' id='msdiv602'></a>“Anariyarūpo puriso janinda,<br>
Asammodako thaddho asabbhirūpo;<br>
Yathā mūgo ca badhiro ca,<br>
Na kiñcitthaṃ <span class='var' id='note1297' title='abhāsittha (mr)'>abhāsatha</span>”.</p>
<p><a class='sc' id='14'></a><a class='ms' id='p_23J_1927'></a><a class='msdiv' id='msdiv603'></a>“Addhā idaṃ mantapadaṃ sududdasaṃ,<br>
Attho suddho naraviriyena diṭṭho;<br>
Tathā hi kāyo mama sampavedhati,<br>
Hitvā sayaṃ ko parahatthamessati”.</p>
<p><a class='sc' id='15'></a><a class='pts' id='pts6.415'></a><a class='ms' id='p_23J_1928'></a><a class='msdiv' id='msdiv604'></a>“Channañhi ekāva matī sameti,<br>
Ye paṇḍitā uttamabhūripattā;<br>
Yānaṃ ayānaṃ atha vāpi ṭhānaṃ,<br>
Mahosadha tvampi matiṃ karohi”.</p>
<p><a class='sc' id='16'></a><a class='pts' id='pts6.416'></a><a class='ms' id='p_23J_1929'></a><a class='msdiv' id='msdiv605'></a>“Jānāsi kho rāja mahānubhāvo,<br>
Mahabbalo cūḷanibrahmadatto;<br>
Rājā ca taṃ icchati <span class='var' id='note1298' title='kāraṇatthaṃ (bj, pts1)'>māraṇatthaṃ</span>,<br>
Migaṃ yathā okacarena luddo.</p>
<p><a class='sc' id='17'></a><a class='ms' id='p_23J_1930'></a><a class='msdiv' id='msdiv606'></a>Yathāpi maccho baḷisaṃ,<br>
vaṅkaṃ maṃsena chāditaṃ;<br>
Āmagiddho na jānāti,<br>
maccho maraṇamattano.</p>
<p><a class='sc' id='18'></a><a class='ms' id='p_23J_1931'></a><a class='msdiv' id='msdiv607'></a>Evameva tuvaṃ rāja,<br>
cūḷaneyyassa dhītaraṃ;<br>
Kāmagiddho na jānāsi,<br>
macchova maraṇamattano.</p>
<p><a class='sc' id='19'></a><a class='ms' id='p_23J_1932'></a><a class='msdiv' id='msdiv608'></a>Sace gacchasi pañcālaṃ,<br>
Khippamattaṃ jahissasi;<br>
Migaṃ <span class='var' id='note1299' title='pathānupannaṃva (bj, pts1) | panthānupannaṃva (s2, s3)'>panthānubandhaṃva</span>,<br>
Mahantaṃ bhayamessati”.</p>
<p><a class='sc' id='20'></a><a class='pts' id='pts6.417'></a><a class='ms' id='p_23J_1933'></a><a class='msdiv' id='msdiv609'></a>“Mayameva bālamhase eḷamūgā,<br>
Ye uttamatthāni tayī lapimhā;<br>
Kimeva tvaṃ naṅgalakoṭivaḍḍho,<br>
Atthāni jānāsi yathāpi aññe”.</p>
<p><a class='sc' id='21'></a><a class='ms' id='p_23J_1934'></a><a class='msdiv' id='msdiv610'></a>“Imaṃ gale gahetvāna,<br>
nāsetha vijitā mama;<br>
Yo me ratanalābhassa,<br>
antarāyāya bhāsati”.</p>
<p><a class='sc' id='22'></a><a class='pts' id='pts6.418'></a><a class='ms' id='p_23J_1935'></a><a class='msdiv' id='msdiv611'></a>Tato ca so apakkamma,<br>
vedehassa upantikā;<br>
Atha āmantayī dūtaṃ,<br>
<span class='var' id='note1300' title='māḍharaṃ (bj) | mādhuraṃ (s2, s3) | māṭharaṃ (pts1)'>mādharaṃ</span> suvapaṇḍitaṃ.</p>
<p><a class='sc' id='23'></a><a class='ms' id='p_23J_1936'></a><a class='msdiv' id='msdiv612'></a>“Ehi samma <span class='var' id='note1301' title='harīpakkha (bj, pts1)'>haritapakkha</span>,<br>
veyyāvaccaṃ karohi me;<br>
Atthi pañcālarājassa,<br>
sāḷikā sayanapālikā.</p>
<p><a class='sc' id='24'></a><a class='ms' id='p_23J_1937'></a><a class='msdiv' id='msdiv613'></a><span class='var' id='note1302' title='taṃ pattharena (bj, pts1) | taṃ santhavena (s2, s3)'>Taṃ bandhanena</span> pucchassu,<br>
sā hi sabbassa kovidā;<br>
Sā tesaṃ sabbaṃ jānāti,<br>
rañño ca kosiyassa ca”.</p>
<p><a class='sc' id='25'></a><a class='ms' id='p_23J_1938'></a><a class='msdiv' id='msdiv614'></a>“Āmo”ti so paṭissutvā,<br>
mādharo suvapaṇḍito;<br>
Agamāsi <span class='var' id='note1303' title='harīpakkho (bj, pts1)'>haritapakkho</span>,<br>
sāḷikāya upantikaṃ.</p>
<p><a class='sc' id='26'></a><a class='ms' id='p_23J_1939'></a><a class='msdiv' id='msdiv615'></a>Tato ca kho so gantvāna,<br>
mādharo suvapaṇḍito;<br>
Athāmantayi sugharaṃ,<br>
sāḷikaṃ mañjubhāṇikaṃ.</p>
<p><a class='sc' id='27'></a><a class='ms' id='p_23J_1940'></a><a class='msdiv' id='msdiv616'></a>“Kacci te sughare khamanīyaṃ,<br>
Kacci vesse anāmayaṃ;<br>
Kacci te madhunā lājā,<br>
Labbhate sughare <span class='var' id='note1304' title='tava (bj, pts1)'>tuvaṃ</span>”.</p>
<p><a class='sc' id='28'></a><a class='ms' id='p_23J_1941'></a><a class='msdiv' id='msdiv617'></a>“Kusalañceva me samma,<br>
atho samma anāmayaṃ;<br>
Atho me madhunā lājā,<br>
labbhate suvapaṇḍita.</p>
<p><a class='sc' id='29'></a><a class='ms' id='p_23J_1942'></a><a class='msdiv' id='msdiv618'></a>Kuto nu samma āgamma,<br>
kassa vā pahito tuvaṃ;<br>
Na ca mesi ito pubbe,<br>
diṭṭho vā yadi vā suto”.</p>
<p><a class='sc' id='30'></a><a class='pts' id='pts6.419'></a><a class='ms' id='p_23J_1943'></a><a class='msdiv' id='msdiv619'></a>“Ahosiṃ sivirājassa,<br>
pāsāde sayanapālako;<br>
Tato so dhammiko rājā,<br>
baddhe mocesi bandhanā.</p>
<p><a class='sc' id='31'></a><a class='ms' id='p_23J_1944'></a><a class='msdiv' id='msdiv620'></a>Tassa mekā dutiyāsi,<br>
sāḷikā mañjubhāṇikā;<br>
Taṃ tattha avadhī seno,<br>
pekkhato sughare mama.</p>
<p><a class='sc' id='32'></a><a class='ms' id='p_23J_1945'></a><a class='msdiv' id='msdiv621'></a>Tassā kāmā hi sammatto,<br>
āgatosmi tavantike;<br>
Sace <span class='var' id='note1305' title='kareyyāsi (bj) | kareyu (s2, s3) | kareyyāsi me (pts1)'>kareyya</span> okāsaṃ,<br>
ubhayova vasāmase”.</p>
<p><a class='sc' id='33'></a><a class='pts' id='pts6.421'></a><a class='ms' id='p_23J_1946'></a><a class='msdiv' id='msdiv622'></a>“Suvova suviṃ kāmeyya,<br>
sāḷiko pana sāḷikaṃ;<br>
Suvassa <span class='var' id='note1306' title='sāḷikāya ca (bj, pts1) | sālikāyeva (s2, s3)'>sāḷikāyeva</span>,<br>
saṃvāso hoti kīdiso”.</p>
<p><a class='sc' id='34'></a><a class='ms' id='p_23J_1947'></a><a class='msdiv' id='msdiv623'></a>“<span class='var' id='note1307' title='yaṃ yaṃ kāmī (bj, pts1)'>Yoyaṃ kāme</span> kāmayati,<br>
api caṇḍālikāmapi;<br>
Sabbo hi sadiso hoti,<br>
natthi kāme asādiso”.</p>
<p><a class='sc' id='35'></a><a class='ms' id='p_23J_1948'></a><a class='msdiv' id='msdiv624'></a>“Atthi <span class='var' id='note1308' title='jambāvatī (bj, s2, s3, pts1) | campāvatī (mr)'>jampāvatī</span> nāma,<br>
mātā <span class='var' id='note1309' title='sibbissa (pts1)'>sivissa</span> rājino;<br>
Sā bhariyā vāsudevassa,<br>
kaṇhassa mahesī piyā.</p>
<p><a class='sc' id='36'></a><a class='pts' id='pts6.422'></a><a class='ms' id='p_23J_1949'></a><a class='msdiv' id='msdiv625'></a><span class='var' id='note1310' title='rathāvatī (bj) | ratanavatī (s2, s3) | rathavati (pts1)'>Raṭṭhavatī</span> kimpurisī,<br>
sāpi vacchaṃ akāmayi;<br>
Manusso migiyā saddhiṃ,<br>
natthi kāme asādiso.</p>
<p><a class='sc' id='37'></a><a class='ms' id='p_23J_1950'></a><a class='msdiv' id='msdiv626'></a>Handa khvāhaṃ gamissāmi,<br>
sāḷike mañjubhāṇike;<br>
Paccakkhānupadañhetaṃ,<br>
atimaññasi nūna maṃ”.</p>
<p><a class='sc' id='38'></a><a class='pts' id='pts6.423'></a><a class='ms' id='p_23J_1951'></a><a class='msdiv' id='msdiv627'></a>“Na sirī taramānassa,<br>
mādhara suvapaṇḍita;<br>
Idheva tāva acchassu,<br>
yāva <span class='var' id='note1311' title='rājānaṃ (bj, pts1)'>rājāna</span> <span class='var' id='note1312' title='dakkhisi (pts1)'>dakkhasi</span>;<br>
<span class='var' id='note1313' title='sossasi (bj)'>Sossi</span> saddaṃ mudiṅgānaṃ,<br>
ānubhāvañca rājino”.</p>
<p><a class='sc' id='39'></a><a class='ms' id='p_23J_1952'></a><a class='msdiv' id='msdiv628'></a>“Yo nu khvāyaṃ tibbo saddo,<br>
<span class='var' id='note1314' title='tirojanapadaṃ (pts1, mr)'>tirojanapade</span> suto;<br>
Dhītā pañcālarājassa,<br>
osadhī viya vaṇṇinī;<br>
Taṃ dassati videhānaṃ,<br>
so vivāho bhavissati”.</p>
<p><a class='sc' id='40'></a><a class='pts' id='pts6.424'></a><a class='ms' id='p_23J_1953'></a><a class='msdiv' id='msdiv629'></a>“Ediso <span class='var' id='note1315' title='nediso te (bj) | ediso te (s2, s3)'>mā</span> amittānaṃ,<br>
vivāho hotu mādhara;<br>
Yathā pañcālarājassa,<br>
vedehena bhavissati.</p>
<p><a class='sc' id='41'></a><a class='ms' id='p_23J_1954'></a><a class='msdiv' id='msdiv630'></a>Ānayitvāna vedehaṃ,<br>
pañcālānaṃ rathesabho;<br>
Tato naṃ ghātayissati,<br>
nassa sakhī bhavissati”.</p>
<p><a class='sc' id='42'></a><a class='pts' id='pts6.425'></a><a class='ms' id='p_23J_1955'></a><a class='msdiv' id='msdiv631'></a>“Handa kho maṃ anujānāhi,<br>
rattiyo sattamattiyo;<br>
Yāvāhaṃ sivirājassa,<br>
ārocemi mahesino;<br>
Laddho ca me āvasatho,<br>
sāḷikāya <span class='var' id='note1316' title='upantikā (s2, s3, mr)'>upantikaṃ</span>”.</p>
<p><a class='sc' id='43'></a><a class='ms' id='p_23J_1956'></a><a class='msdiv' id='msdiv632'></a>“Handa kho taṃ anujānāmi,<br>
rattiyo sattamattiyo;<br>
Sace tvaṃ sattarattena,<br>
nāgacchasi mamantike;<br>
Maññe <span class='var' id='note1317' title='okkantasantaṃ (bj, s2, s3, pts1, mr)'>okkantasattaṃ</span> maṃ,<br>
matāya āgamissasi”.</p>
<p><a class='sc' id='44'></a><a class='ms' id='p_23J_1957'></a><a class='msdiv' id='msdiv633'></a>Tato ca kho so gantvāna,<br>
mādharo suvapaṇḍito;<br>
Mahosadhassa akkhāsi,<br>
sāḷikāvacanaṃ idaṃ.</p>
<p><a class='sc' id='45'></a><a class='pts' id='pts6.426'></a><a class='ms' id='p_23J_1958'></a><a class='msdiv' id='msdiv634'></a>“Yasseva ghare bhuñjeyya bhogaṃ,<br>
Tasseva atthaṃ puriso careyya;<br>
Handāhaṃ gacchāmi pure janinda,<br>
Pañcālarājassa puraṃ surammaṃ;<br>
Nivesanāni māpetuṃ,<br>
Vedehassa yasassino.</p>
<p><a class='sc' id='46'></a><a class='ms' id='p_23J_1959'></a><a class='msdiv' id='msdiv635'></a>Nivesanāni māpetvā,<br>
vedehassa yasassino;<br>
Yadā te pahiṇeyyāmi,<br>
tadā eyyāsi khattiya”.</p>
<p><a class='sc' id='47'></a><a class='pts' id='pts6.427'></a><a class='ms' id='p_23J_1960'></a><a class='msdiv' id='msdiv636'></a>Tato ca pāyāsi pure mahosadho,<br>
Pañcālarājassa puraṃ surammaṃ;<br>
Nivesanāni māpetuṃ,<br>
Vedehassa yasassino.</p>
<p><a class='sc' id='48'></a><a class='pts' id='pts6.433'></a><a class='ms' id='p_23J_1961'></a><a class='msdiv' id='msdiv637'></a>Nivesanāni māpetvā,<br>
vedehassa yasassino;<br>
Athassa pāhiṇī dūtaṃ,<br>
<span class='var' id='note1318' title=' etthantare pāṭho sī , pā1 potthakesu'>vedehaṃ mithilaggahaṃ</span>;<br>
“Ehi dāni mahārāja,<br>
māpitaṃ te nivesanaṃ”.</p>
<p><a class='sc' id='49'></a><a class='ms' id='p_23J_1962'></a><a class='msdiv' id='msdiv638'></a>Tato ca rājā pāyāsi,<br>
senāya <span class='var' id='note1320' title='caturaṅginiyā (mr)'>caturaṅgiyā</span>;<br>
Anantavāhanaṃ daṭṭhuṃ,<br>
phītaṃ <span class='var' id='note1321' title='kampilliyaṃ (bj, pts1) | kappiliyaṃ (s2, s3)'>kapiliyaṃ</span> puraṃ.</p>
<p><a class='sc' id='50'></a><a class='ms' id='p_23J_1963'></a><a class='msdiv' id='msdiv639'></a>Tato ca kho so gantvāna,<br>
brahmadattassa pāhiṇi;<br>
“Āgatosmi mahārāja,<br>
tava pādāni vandituṃ.</p>
<p><a class='sc' id='51'></a><a class='ms' id='p_23J_1964'></a><a class='msdiv' id='msdiv640'></a>Dadāhi dāni me bhariyaṃ,<br>
nāriṃ sabbaṅgasobhiniṃ;<br>
Suvaṇṇena paṭicchannaṃ,<br>
dāsīgaṇapurakkhataṃ”.</p>
<div class='var' title=' gāthā 641--643 sī potthake na'>
<p><a class='sc' id='52'></a><a class='pts' id='pts6.434'></a><a class='ms' id='p_23J_1965'></a><a class='msdiv' id='msdiv641'></a>“Svāgataṃ <span class='var' id='note1323' title='te (bj) | tepi (s2, s3) | tena (pts1)'>teva</span> vedeha,<br>
atho te adurāgataṃ;<br>
Nakkhattaṃyeva paripuccha,<br>
ahaṃ kaññaṃ dadāmi te;<br>
Suvaṇṇena paṭicchannaṃ,<br>
dāsīgaṇapurakkhataṃ”.</p>
<p><a class='sc' id='53'></a><a class='ms' id='p_23J_1966'></a><a class='msdiv' id='msdiv642'></a>Tato ca rājā vedeho,<br>
nakkhattaṃ <span class='var' id='note1324' title='paripucchati (s2, s3, mr)'>paripucchatha</span>;<br>
Nakkhattaṃ paripucchitvā,<br>
brahmadattassa pāhiṇi.</p>
<p><a class='sc' id='54'></a><a class='ms' id='p_23J_1967'></a><a class='msdiv' id='msdiv643'></a>“Dadāhi dāni me bhariyaṃ,<br>
nāriṃ sabbaṅgasobhiniṃ;<br>
Suvaṇṇena paṭicchannaṃ,<br>
dāsīgaṇapurakkhataṃ”.</p>
<p><a class='sc' id='55'></a><a class='ms' id='p_23J_1968'></a><a class='msdiv' id='msdiv644'></a>“Dadāmi dāni te bhariyaṃ,<br>
nāriṃ sabbaṅgasobhiniṃ;<br>
Suvaṇṇena paṭicchannaṃ,<br>
dāsīgaṇapurakkhataṃ”.</p>
</div>
<p><a class='sc' id='56'></a><a class='pts' id='pts6.436'></a><a class='ms' id='p_23J_1969'></a><a class='msdiv' id='msdiv645'></a>“Hatthī assā rathā pattī,<br>
senā tiṭṭhanti <span class='var' id='note1326' title='cammikā (s2, s3) | vammikā (mr)'>vammitā</span>;<br>
Ukkā padittā jhāyanti,<br>
kiṃ nu maññanti paṇḍitā.</p>
<p><a class='sc' id='57'></a><a class='ms' id='p_23J_1970'></a><a class='msdiv' id='msdiv646'></a>Hatthī assā rathā pattī,<br>
senā tiṭṭhanti <span class='var' id='note1327' title='cammikā (s2, s3) | vammikā (mr)'>vammitā</span>;<br>
Ukkā padittā jhāyanti,<br>
kiṃ nu <span class='var' id='note1328' title='kāhati (mr)'>kāhanti</span> paṇḍita”.</p>
<p><a class='sc' id='58'></a><a class='pts' id='pts6.437'></a><a class='ms' id='p_23J_1971'></a><a class='msdiv' id='msdiv647'></a>“Rakkhati taṃ mahārāja,<br>
cūḷaneyyo mahabbalo;<br>
<span class='var' id='note1329' title='paduṭṭho te brahmadatto (bj, s2, s3, pts1)'>Paduṭṭho brahmadattena</span>,<br>
pāto taṃ ghātayissati”.</p>
<p><a class='sc' id='59'></a><a class='ms' id='p_23J_1972'></a><a class='msdiv' id='msdiv648'></a>“Ubbedhati me hadayaṃ,<br>
mukhañca parisussati;<br>
Nibbutiṃ nādhigacchāmi,<br>
aggidaḍḍhova ātape.</p>
<p><a class='sc' id='60'></a><a class='ms' id='p_23J_1973'></a><a class='msdiv' id='msdiv649'></a>Kammārānaṃ yathā ukkā,<br>
anto jhāyati no bahi;<br>
Evampi hadayaṃ mayhaṃ,<br>
anto jhāyati no bahi”.</p>
<p><a class='sc' id='61'></a><a class='ms' id='p_23J_1974'></a><a class='msdiv' id='msdiv650'></a>“Pamatto mantanātīto,<br>
bhinnamantosi khattiya;<br>
Idāni kho taṃ tāyantu,<br>
paṇḍitā mantino janā.</p>
<p><a class='sc' id='62'></a><a class='ms' id='p_23J_1975'></a><a class='msdiv' id='msdiv651'></a>Akatvāmaccassa vacanaṃ,<br>
atthakāmahitesino;<br>
Attapītirato rājā,<br>
migo kūṭeva ohito.</p>
<p><a class='sc' id='63'></a><a class='ms' id='p_23J_1976'></a><a class='msdiv' id='msdiv652'></a>Yathāpi maccho baḷisaṃ,<br>
vaṅkaṃ maṃsena chāditaṃ;<br>
Āmagiddho na jānāti,<br>
maccho maraṇamattano.</p>
<p><a class='sc' id='64'></a><a class='ms' id='p_23J_1977'></a><a class='msdiv' id='msdiv653'></a>Evameva tuvaṃ rāja,<br>
cūḷaneyyassa dhītaraṃ;<br>
Kāmagiddho na jānāsi,<br>
macchova maraṇamattano.</p>
<p><a class='sc' id='65'></a><a class='ms' id='p_23J_1978'></a><a class='msdiv' id='msdiv654'></a>Sace gacchasi pañcālaṃ,<br>
khippamattaṃ jahissasi;<br>
Migaṃ panthānubandhaṃva,<br>
mahantaṃ bhayamessati.</p>
<p><a class='sc' id='66'></a><a class='ms' id='p_23J_1979'></a><a class='msdiv' id='msdiv655'></a>Anariyarūpo puriso janinda,<br>
Ahīva ucchaṅgagato ḍaseyya;<br>
Na tena mittiṃ kayirātha <span class='var' id='note1330' title='pañño (pts1)'>dhīro</span>,<br>
Dukkho have <span class='var' id='note1331' title='kāpurisehi (mr)'>kāpurisena</span> saṅgamo.</p>
<p><a class='sc' id='67'></a><a class='pts' id='pts6.438'></a><a class='ms' id='p_23J_1980'></a><a class='msdiv' id='msdiv656'></a><span class='var' id='note1332' title='yaṃ tveva (bj, s2, s3, pts1)'>Yadeva</span> jaññā <span class='var' id='note1333' title='puriso (s2, s3, mr)'>purisaṃ</span> janinda,<br>
Sīlavāyaṃ bahussuto;<br>
Teneva mittiṃ kayirātha dhīro,<br>
Sukho have sappurisena saṅgamo.</p>
<p><a class='sc' id='68'></a><a class='ms' id='p_23J_1981'></a><a class='msdiv' id='msdiv657'></a>Bālo tuvaṃ eḷamūgosi rāja,<br>
Yo uttamatthāni mayī lapittho;<br>
Kimevahaṃ naṅgalakoṭivaḍḍho,<br>
Atthāni <span class='var' id='note1334' title='jānissaṃ (bj, s2, s3, pts1)'>jānāmi</span> yathāpi aññe.</p>
<p><a class='sc' id='69'></a><a class='ms' id='p_23J_1982'></a><a class='msdiv' id='msdiv658'></a>Imaṃ gale gahetvāna,<br>
nāsetha vijitā mama;<br>
Yo me ratanalābhassa,<br>
antarāyāya bhāsati”.</p>
<p><a class='sc' id='70'></a><a class='pts' id='pts6.439'></a><a class='ms' id='p_23J_1983'></a><a class='msdiv' id='msdiv659'></a>“Mahosadha atītena,<br>
Nānuvijjhanti paṇḍitā;<br>
Kiṃ maṃ assaṃva sambaddhaṃ,<br>
Patodeneva vijjhasi.</p>
<p><a class='sc' id='71'></a><a class='ms' id='p_23J_1984'></a><a class='msdiv' id='msdiv660'></a>Sace passasi mokkhaṃ vā,<br>
khemaṃ vā pana passasi;<br>
Teneva maṃ anusāsa,<br>
kiṃ atītena vijjhasi”.</p>
<p><a class='sc' id='72'></a><a class='ms' id='p_23J_1985'></a><a class='msdiv' id='msdiv661'></a>“Atītaṃ mānusaṃ kammaṃ,<br>
Dukkaraṃ durabhisambhavaṃ;<br>
Na taṃ sakkomi mocetuṃ,<br>
<span class='var' id='note1335' title='tvampi jānassu (bj, pts1)'>Tvaṃ pajānassu</span> khattiya.</p>
<p><a class='sc' id='73'></a><a class='ms' id='p_23J_1986'></a><a class='msdiv' id='msdiv662'></a>Santi <span class='var' id='note1336' title='vehāsayā (bj, pts1)'>vehāyasā</span> nāgā,<br>
iddhimanto yasassino;<br>
Tepi ādāya gaccheyyuṃ,<br>
yassa honti tathāvidhā.</p>
<p><a class='sc' id='74'></a><a class='ms' id='p_23J_1987'></a><a class='msdiv' id='msdiv663'></a>Santi vehāyasā assā,<br>
iddhimanto yasassino;<br>
Tepi ādāya gaccheyyuṃ,<br>
yassa honti tathāvidhā.</p>
<p><a class='sc' id='75'></a><a class='ms' id='p_23J_1988'></a><a class='msdiv' id='msdiv664'></a>Santi vehāyasā pakkhī,<br>
iddhimanto yasassino;<br>
Tepi ādāya gaccheyyuṃ,<br>
yassa honti tathāvidhā.</p>
<p><a class='sc' id='76'></a><a class='ms' id='p_23J_1989'></a><a class='msdiv' id='msdiv665'></a>Santi vehāyasā yakkhā,<br>
iddhimanto yasassino;<br>
Tepi ādāya gaccheyyuṃ,<br>
yassa honti tathāvidhā.</p>
<p><a class='sc' id='77'></a><a class='ms' id='p_23J_1990'></a><a class='msdiv' id='msdiv666'></a>Atītaṃ mānusaṃ kammaṃ,<br>
Dukkaraṃ durabhisambhavaṃ;<br>
Na taṃ sakkomi mocetuṃ,<br>
Antalikkhena khattiya”.</p>
<p><a class='sc' id='78'></a><a class='pts' id='pts6.440'></a><a class='ms' id='p_23J_1991'></a><a class='msdiv' id='msdiv667'></a>“Atīradassī puriso,<br>
mahante udakaṇṇave;<br>
Yattha so labhate <span class='var' id='note1337' title='nāvaṃ (mr)'>gādhaṃ</span>,<br>
tattha so vindate sukhaṃ.</p>
<p><a class='sc' id='79'></a><a class='ms' id='p_23J_1992'></a><a class='msdiv' id='msdiv668'></a>Evaṃ amhañca rañño ca,<br>
tvaṃ patiṭṭhā mahosadha;<br>
Tvaṃ nosi mantinaṃ seṭṭho,<br>
amhe dukkhā pamocaya”.</p>
<p><a class='sc' id='80'></a><a class='ms' id='p_23J_1993'></a><a class='msdiv' id='msdiv669'></a>“Atītaṃ mānusaṃ kammaṃ,<br>
Dukkaraṃ durabhisambhavaṃ;<br>
Na taṃ sakkomi mocetuṃ,<br>
Tvaṃ pajānassu senaka”.</p>
<p><a class='sc' id='81'></a><a class='ms' id='p_23J_1994'></a><a class='msdiv' id='msdiv670'></a>“Suṇohi <span class='var' id='note1338' title='etaṃ (mr)'>metaṃ</span> vacanaṃ,<br>
<span class='var' id='note1339' title='passase’taṃ (bj, pts1)'>Passa senaṃ</span> mahabbhayaṃ;<br>
Senakaṃ dāni pucchāmi,<br>
Kiṃ kiccaṃ idha maññasi”.</p>
<p><a class='sc' id='82'></a><a class='pts' id='pts6.441'></a><a class='ms' id='p_23J_1995'></a><a class='msdiv' id='msdiv671'></a>“Aggiṃ vā dvārato dema,<br>
gaṇhāmase <span class='var' id='note1340' title='vikattanaṃ (bj, pts1)'>vikantanaṃ</span>;<br>
Aññamaññaṃ vadhitvāna,<br>
khippaṃ hissāma jīvitaṃ;<br>
Mā no rājā brahmadatto,<br>
ciraṃ dukkhena mārayi”.</p>
<p><a class='sc' id='83'></a><a class='ms' id='p_23J_1996'></a><a class='msdiv' id='msdiv672'></a>“Suṇohi metaṃ vacanaṃ,<br>
passa senaṃ mahabbhayaṃ;<br>
Pukkusaṃ dāni pucchāmi,<br>
kiṃ kiccaṃ idha maññasi”.</p>
<p><a class='sc' id='84'></a><a class='ms' id='p_23J_1997'></a><a class='msdiv' id='msdiv673'></a>“Visaṃ khāditvā miyyāma,<br>
khippaṃ hissāma jīvitaṃ;<br>
Mā no rājā brahmadatto,<br>
ciraṃ dukkhena mārayi”.</p>
<p><a class='sc' id='85'></a><a class='ms' id='p_23J_1998'></a><a class='msdiv' id='msdiv674'></a>“Suṇohi metaṃ vacanaṃ,<br>
passa senaṃ mahabbhayaṃ;<br>
<span class='var' id='note1341' title='kāvindaṃ (bj, pts1) | kāminda (s2, s3)'>Kāmindaṃ</span> dāni pucchāmi,<br>
kiṃ kiccaṃ idha maññasi”.</p>
<p><a class='sc' id='86'></a><a class='ms' id='p_23J_1999'></a><a class='msdiv' id='msdiv675'></a>“Rajjuyā bajjha miyyāma,<br>
papātā <span class='var' id='note1342' title='papatemase (bj, s2, s3, pts1)'>papatāmase</span>;<br>
Mā no rājā brahmadatto,<br>
ciraṃ dukkhena mārayi”.</p>
<p><a class='sc' id='87'></a><a class='ms' id='p_23J_2000'></a><a class='msdiv' id='msdiv676'></a>“Suṇohi metaṃ vacanaṃ,<br>
passa senaṃ mahabbhayaṃ;<br>
Devindaṃ dāni pucchāmi,<br>
kiṃ kiccaṃ idha maññasi”.</p>
<p><a class='sc' id='88'></a><a class='ms' id='p_23J_2001'></a><a class='msdiv' id='msdiv677'></a>“Aggiṃ vā dvārato dema,<br>
gaṇhāmase vikantanaṃ;<br>
Aññamaññaṃ vadhitvāna,<br>
khippaṃ hissāma jīvitaṃ;<br>
Na no sakkoti mocetuṃ,<br>
sukheneva mahosadho”.</p>
<p><a class='sc' id='89'></a><a class='pts' id='pts6.442'></a><a class='ms' id='p_23J_2002'></a><a class='msdiv' id='msdiv678'></a>“Yathā kadalino sāraṃ,<br>
anvesaṃ nādhigacchati;<br>
Evaṃ anvesamānā naṃ,<br>
pañhaṃ najjhagamāmase.</p>
<p><a class='sc' id='90'></a><a class='ms' id='p_23J_2003'></a><a class='msdiv' id='msdiv679'></a>Yathā simbalino sāraṃ,<br>
anvesaṃ nādhigacchati;<br>
Evaṃ anvesamānā naṃ,<br>
pañhaṃ najjhagamāmase.</p>
<p><a class='sc' id='91'></a><a class='ms' id='p_23J_2004'></a><a class='msdiv' id='msdiv680'></a>Adese vata no vuṭṭhaṃ,<br>
kuñjarānaṃvanodake;<br>
Sakāse dummanussānaṃ,<br>
bālānaṃ avijānataṃ.</p>
<p><a class='sc' id='92'></a><a class='ms' id='p_23J_2005'></a><a class='msdiv' id='msdiv681'></a>Ubbedhati me hadayaṃ,<br>
mukhañca parisussati;<br>
Nibbutiṃ nādhigacchāmi,<br>
aggidaḍḍhova ātape.</p>
<p><a class='sc' id='93'></a><a class='ms' id='p_23J_2006'></a><a class='msdiv' id='msdiv682'></a>Kammārānaṃ yathā ukkā,<br>
anto jhāyati no bahi;<br>
Evampi hadayaṃ mayhaṃ,<br>
anto jhāyati no bahi”.</p>
<p><a class='sc' id='94'></a><a class='pts' id='pts6.443'></a><a class='ms' id='p_23J_2007'></a><a class='msdiv' id='msdiv683'></a>Tato so paṇḍito dhīro,<br>
atthadassī mahosadho;<br>
Vedehaṃ dukkhitaṃ disvā,<br>
idaṃ vacanamabravi.</p>
<p><a class='sc' id='95'></a><a class='ms' id='p_23J_2008'></a><a class='msdiv' id='msdiv684'></a>“Mā tvaṃ bhāyi mahārāja,<br>
mā tvaṃ bhāyi rathesabha;<br>
Ahaṃ taṃ mocayissāmi,<br>
<span class='var' id='note1343' title='rāhugahitaṃva (bj, pts1) | rāhuggahitaṃva (s2, s3)'>rāhuggahaṃva</span> candimaṃ.</p>
<p><a class='sc' id='96'></a><a class='ms' id='p_23J_2009'></a><a class='msdiv' id='msdiv685'></a>Mā tvaṃ bhāyi mahārāja,<br>
mā tvaṃ bhāyi rathesabha;<br>
Ahaṃ taṃ mocayissāmi,<br>
rāhuggahaṃva sūriyaṃ.</p>
<p><a class='sc' id='97'></a><a class='ms' id='p_23J_2010'></a><a class='msdiv' id='msdiv686'></a>Mā tvaṃ bhāyi mahārāja,<br>
mā tvaṃ bhāyi rathesabha;<br>
Ahaṃ taṃ mocayissāmi,<br>
paṅke sannaṃva kuñjaraṃ.</p>
<p><a class='sc' id='98'></a><a class='ms' id='p_23J_2011'></a><a class='msdiv' id='msdiv687'></a>Mā tvaṃ bhāyi mahārāja,<br>
mā tvaṃ bhāyi rathesabha;<br>
Ahaṃ taṃ mocayissāmi,<br>
peḷābaddhaṃva pannagaṃ.</p>
<p><a class='sc' id='99'></a><a class='ms' id='p_23J_2012'></a><a class='msdiv' id='msdiv688'></a><span class='var' id='note1344' title=' ayaṃ gāthā pā1 potthake na'>Mā tvaṃ bhāyi mahārāja,<br>
mā tvaṃ bhāyi rathesabha;<br>
Ahaṃ taṃ mocayissāmi,<br>
pakkhiṃ baddhaṃva pañjare</span>.</p>
<p><a class='sc' id='100'></a><a class='ms' id='p_23J_2013'></a><a class='msdiv' id='msdiv689'></a>Mā tvaṃ bhāyi mahārāja,<br>
mā tvaṃ bhāyi rathesabha;<br>
Ahaṃ taṃ mocayissāmi,<br>
macche jālagateriva.</p>
<p><a class='sc' id='101'></a><a class='ms' id='p_23J_2014'></a><a class='msdiv' id='msdiv690'></a>Mā tvaṃ bhāyi mahārāja,<br>
mā tvaṃ bhāyi rathesabha;<br>
Ahaṃ taṃ mocayissāmi,<br>
sayoggabalavāhanaṃ.</p>
<p><a class='sc' id='102'></a><a class='ms' id='p_23J_2015'></a><a class='msdiv' id='msdiv691'></a>Mā tvaṃ bhāyi mahārāja,<br>
mā tvaṃ bhāyi rathesabha;<br>
Pañcālaṃ <span class='var' id='note1346' title='bāhayissāmi (s2, s3) | vārayissāmi (mr)'>vāhayissāmi</span>,<br>
kākasenaṃva leḍḍunā.</p>
<p><a class='sc' id='103'></a><a class='ms' id='p_23J_2016'></a><a class='msdiv' id='msdiv692'></a>Adu paññā kimatthiyā,<br>
Amacco vāpi tādiso;<br>
Yo taṃ <span class='var' id='note1347' title='sambādhapakkhantaṃ (bj, s2, s3, pts1)'>sambādhapakkhandaṃ</span>,<br>
Dukkhā na parimocaye”.</p>
<p><a class='sc' id='104'></a><a class='pts' id='pts6.444'></a><a class='ms' id='p_23J_2017'></a><a class='msdiv' id='msdiv693'></a>“Etha māṇavā uṭṭhetha,<br>
mukhaṃ sodhetha sandhino;<br>
Vedeho sahamaccehi,<br>
<span class='var' id='note1348' title='ummaggena (bj, pts1) | ummaṅgena (s2, s3)'>umaṅgena</span> gamissati”.</p>
<p><a class='sc' id='105'></a><a class='ms' id='p_23J_2018'></a><a class='msdiv' id='msdiv694'></a>Tassa taṃ vacanaṃ sutvā,<br>
<span class='var' id='note1349' title='paṇḍitassānusārino (bj, s2, s3, pts1)'>paṇḍitassānucārino</span>;<br>
Umaṅgadvāraṃ vivariṃsu,<br>
yantayutte ca aggaḷe.</p>
<p><a class='sc' id='106'></a><a class='pts' id='pts6.445'></a><a class='ms' id='p_23J_2019'></a><a class='msdiv' id='msdiv695'></a>Purato senako yāti,<br>
pacchato ca mahosadho;<br>
Majjhe ca rājā vedeho,<br>
amaccaparivārito.</p>
<p><a class='sc' id='107'></a><a class='ms' id='p_23J_2020'></a><a class='msdiv' id='msdiv696'></a>Umaṅgā nikkhamitvāna,<br>
vedeho nāvamāruhi;<br>
<span class='var' id='note1350' title='abhiruyhañca ñatvāna (s2, s3, mr)'>Abhirūḷhañca taṃ ñatvā</span>,<br>
anusāsi mahosadho.</p>
<p><a class='sc' id='108'></a><a class='ms' id='p_23J_2021'></a><a class='msdiv' id='msdiv697'></a>“Ayaṃ te sasuro deva,<br>
ayaṃ sassu janādhipa;<br>
Yathā mātu paṭipatti,<br>
evaṃ te hotu sassuyā.</p>
<p><a class='sc' id='109'></a><a class='ms' id='p_23J_2022'></a><a class='msdiv' id='msdiv698'></a>Yathāpi niyako bhātā,<br>
Saudariyo ekamātuko;<br>
Evaṃ pañcālacando te,<br>
Dayitabbo rathesabha.</p>
<p><a class='sc' id='110'></a><a class='ms' id='p_23J_2023'></a><a class='msdiv' id='msdiv699'></a>Ayaṃ pañcālacandī te,<br>
rājaputtī <span class='var' id='note1351' title='abhijjhitā (bj, s2, s3, pts1)'>abhicchitā</span>;<br>
Kāmaṃ karohi te tāya,<br>
bhariyā te rathesabha”.</p>
<p><a class='sc' id='111'></a><a class='pts' id='pts6.446'></a><a class='ms' id='p_23J_2024'></a><a class='msdiv' id='msdiv700'></a>“Āruyha nāvaṃ taramāno,<br>
kiṃ nu tīramhi tiṭṭhasi;<br>
Kicchā muttāmha dukkhato,<br>
yāma dāni mahosadha”.</p>
<p><a class='sc' id='112'></a><a class='ms' id='p_23J_2025'></a><a class='msdiv' id='msdiv701'></a>“Nesa dhammo mahārāja,<br>
yohaṃ senāya nāyako;<br>
Senaṅgaṃ parihāpetvā,<br>
attānaṃ parimocaye.</p>
<p><a class='sc' id='113'></a><a class='ms' id='p_23J_2026'></a><a class='msdiv' id='msdiv702'></a>Nivesanamhi te deva,<br>
senaṅgaṃ parihāpitaṃ;<br>
Taṃ dinnaṃ brahmadattena,<br>
ānayissaṃ rathesabha”.</p>
<p><a class='sc' id='114'></a><a class='ms' id='p_23J_2027'></a><a class='msdiv' id='msdiv703'></a>“Appaseno mahāsenaṃ,<br>
kathaṃ <span class='var' id='note1352' title='niggayha (s2, s3, mr)'>viggayha</span> ṭhassasi;<br>
Dubbalo balavantena,<br>
vihaññissasi paṇḍita”.</p>
<p><a class='sc' id='115'></a><a class='pts' id='pts6.447'></a><a class='ms' id='p_23J_2028'></a><a class='msdiv' id='msdiv704'></a>“Appasenopi ce mantī,<br>
mahāsenaṃ amantinaṃ;<br>
Jināti rājā rājāno,<br>
ādiccovudayaṃ tamaṃ”.</p>
<p><a class='sc' id='116'></a><a class='ms' id='p_23J_2029'></a><a class='msdiv' id='msdiv705'></a>“Susukhaṃ vata saṃvāso,<br>
paṇḍitehīti senaka;<br>
Pakkhīva pañjare baddhe,<br>
macche jālagateriva;<br>
<span class='var' id='note1353' title='amittahatthatthagate (bj, s2, s3, pts1) | amittassa hatthagate (mr)'>Amittahatthattagate</span>,<br>
mocayī no mahosadho”.</p>
<p><a class='sc' id='117'></a><a class='ms' id='p_23J_2030'></a><a class='msdiv' id='msdiv706'></a>“<span class='var' id='note1354' title='evameva (s2, s3)'>Evametaṃ</span> mahārāja,<br>
paṇḍitā hi sukhāvahā;<br>
Pakkhīva pañjare baddhe,<br>
macche jālagateriva;<br>
Amittahatthattagate,<br>
mocayī no mahosadho”.</p>
<p><a class='sc' id='118'></a><a class='pts' id='pts6.448'></a><a class='ms' id='p_23J_2031'></a><a class='msdiv' id='msdiv707'></a>Rakkhitvā kasiṇaṃ rattiṃ,<br>
cūḷaneyyo mahabbalo;<br>
Udentaṃ aruṇuggasmiṃ,<br>
upakāriṃ upāgami.</p>
<p><a class='sc' id='119'></a><a class='ms' id='p_23J_2032'></a><a class='msdiv' id='msdiv708'></a>Āruyha pavaraṃ nāgaṃ,<br>
balavantaṃ saṭṭhihāyanaṃ;<br>
Rājā avoca pañcālo,<br>
cūḷaneyyo mahabbalo.</p>
<p><a class='sc' id='120'></a><a class='ms' id='p_23J_2033'></a><a class='msdiv' id='msdiv709'></a>Sannaddho <span class='var' id='note1355' title='maṇicammena (s2, s3) | maṇivammesu (pts1)'>maṇivammena</span>,<br>
saramādāya pāṇinā;<br>
Pesiye ajjhabhāsittha,<br>
puthugumbe samāgate.</p>
<p><a class='sc' id='121'></a><a class='ms' id='p_23J_2034'></a><a class='msdiv' id='msdiv710'></a>Hatthārohe anīkaṭṭhe,<br>
rathike pattikārake;<br>
Upāsanamhi katahatthe,<br>
vālavedhe samāgate.</p>
<p><a class='sc' id='122'></a><a class='ms' id='p_23J_2035'></a><a class='msdiv' id='msdiv711'></a>“Pesetha kuñjare dantī,<br>
balavante saṭṭhihāyane;<br>
Maddantu kuñjarā nagaraṃ,<br>
vedehena sumāpitaṃ.</p>
<p><a class='sc' id='123'></a><a class='ms' id='p_23J_2036'></a><a class='msdiv' id='msdiv712'></a>Vacchadantamukhā setā,<br>
tikkhaggā aṭṭhivedhino;<br>
Paṇunnā dhanuvegena,<br>
sampatantutarītarā.</p>
<p><a class='sc' id='124'></a><a class='ms' id='p_23J_2037'></a><a class='msdiv' id='msdiv713'></a>Māṇavā vammino sūrā,<br>
citradaṇḍayutāvudhā;<br>
Pakkhandino mahānāgā,<br>
hatthīnaṃ hontu sammukhā.</p>
<p><a class='sc' id='125'></a><a class='ms' id='p_23J_2038'></a><a class='msdiv' id='msdiv714'></a>Sattiyo teladhotāyo,<br>
<span class='var' id='note1356' title='accimantī (bj) | acchimanto (s2, s3)'>accimantā</span> pabhassarā;<br>
Vijjotamānā tiṭṭhantu,<br>
<span class='var' id='note1357' title='sataraṃsā viya (bj)'>sataraṃsīva</span> tārakā.</p>
<p><a class='sc' id='126'></a><a class='pts' id='pts6.449'></a><a class='ms' id='p_23J_2039'></a><a class='msdiv' id='msdiv715'></a>Āvudhabalavantānaṃ,<br>
guṇikāyūradhārinaṃ;<br>
Etādisānaṃ yodhānaṃ,<br>
saṅgāme apalāyinaṃ;<br>
Vedeho kuto muccissati,<br>
sace pakkhīva kāhiti.</p>
<p><a class='sc' id='127'></a><a class='ms' id='p_23J_2040'></a><a class='msdiv' id='msdiv716'></a>Tiṃsa me purisanāvutyo,<br>
sabbevekekaniccitā;<br>
Yesaṃ samaṃ na passāmi,<br>
kevalaṃ mahimaṃ caraṃ.</p>
<p><a class='sc' id='128'></a><a class='ms' id='p_23J_2041'></a><a class='msdiv' id='msdiv717'></a>Nāgā ca kappitā dantī,<br>
balavanto saṭṭhihāyanā;<br>
Yesaṃ khandhesu sobhanti,<br>
kumārā cārudassanā.</p>
<p><a class='sc' id='129'></a><a class='ms' id='p_23J_2042'></a><a class='msdiv' id='msdiv718'></a>Pītālaṅkārā pītavasanā,<br>
Pītuttaranivāsanā;<br>
Nāgakhandhesu sobhanti,<br>
Devaputtāva nandane.</p>
<p><a class='sc' id='130'></a><a class='ms' id='p_23J_2043'></a><a class='msdiv' id='msdiv719'></a>Pāṭhīnavaṇṇā nettiṃsā,<br>
teladhotā pabhassarā;<br>
Niṭṭhitā <span class='var' id='note1358' title='naravīrehi (bj, s2, s3, pts1)'>naradhīrehi</span>,<br>
samadhārā sunissitā.</p>
<p><a class='sc' id='131'></a><a class='ms' id='p_23J_2044'></a><a class='msdiv' id='msdiv720'></a>Vellālino vītamalā,<br>
sikkāyasamayā daḷā;<br>
Gahitā balavantehi,<br>
suppahārappahāribhi.</p>
<p><a class='sc' id='132'></a><a class='ms' id='p_23J_2045'></a><a class='msdiv' id='msdiv721'></a>Suvaṇṇatharusampannā,<br>
lohitakacchupadhāritā;<br>
Vivattamānā sobhanti,<br>
vijjuvabbhaghanantare.</p>
<p><a class='sc' id='133'></a><a class='ms' id='p_23J_2046'></a><a class='msdiv' id='msdiv722'></a><span class='var' id='note1359' title='patākā (bj, pts1) | pathakā (s2, s3)'>Paṭākā</span> vammino sūrā,<br>
asicammassa kovidā;<br>
<span class='var' id='note1360' title='tharuggahā sikkhitāro (bj, pts1)'>Dhanuggahā sikkhitarā</span>,<br>
<span class='var' id='note1361' title='nāgakhandhātipātino (bj, pts1) | nāgakkhandhanipātino (s2, s3)'>nāgakhandhe nipātino</span>.</p>
<p><a class='sc' id='134'></a><a class='ms' id='p_23J_2047'></a><a class='msdiv' id='msdiv723'></a>Etādisehi parikkhitto,<br>
natthi mokkho ito tava;<br>
Pabhāvaṃ te na passāmi,<br>
yena tvaṃ mithilaṃ vaje”.</p>
<p><a class='sc' id='135'></a><a class='pts' id='pts6.451'></a><a class='ms' id='p_23J_2048'></a><a class='msdiv' id='msdiv724'></a>“Kiṃ nu santaramānova,<br>
nāgaṃ pesesi kuñjaraṃ;<br>
Pahaṭṭharūpo <span class='var' id='note1362' title='āgamasi (s2, s3) | ātapasi (mr)'>āpatasi</span>,<br>
<span class='var' id='note1363' title='laddhatthosmīti (bj, s2, s3, pts1)'>siddhatthosmīti</span> maññasi.</p>
<p><a class='sc' id='136'></a><a class='ms' id='p_23J_2049'></a><a class='msdiv' id='msdiv725'></a>Oharetaṃ dhanuṃ cāpaṃ,<br>
khurappaṃ paṭisaṃhara;<br>
Oharetaṃ subhaṃ vammaṃ,<br>
<span class='var' id='note1364' title='veḷuriyamaṇisannibhaṃ (s2, s3)'>veḷuriyamaṇisanthataṃ</span>”.</p>
<p><a class='sc' id='137'></a><a class='ms' id='p_23J_2050'></a><a class='msdiv' id='msdiv726'></a>“Pasannamukhavaṇṇosi,<br>
mitapubbañca bhāsasi;<br>
Hoti kho maraṇakāle,<br>
<span class='var' id='note1365' title='tādisī (bj, pts1)'>edisī</span> vaṇṇasampadā”.</p>
<p><a class='sc' id='138'></a><a class='pts' id='pts6.452'></a><a class='ms' id='p_23J_2051'></a><a class='msdiv' id='msdiv727'></a>“Moghaṃ te gajjitaṃ rāja,<br>
bhinnamantosi khattiya;<br>
<span class='var' id='note1366' title='duggaṇho hi (bj, s2, s3, pts1)'>Duggaṇhosi</span> tayā rājā,<br>
<span class='var' id='note1367' title='khaluṅkeneva (s2, s3) | khaḷuṅgeneva (mr)'>khaḷuṅkeneva</span> sindhavo.</p>
<p><a class='sc' id='139'></a><a class='ms' id='p_23J_2052'></a><a class='msdiv' id='msdiv728'></a>Tiṇṇo hiyyo rājā gaṅgaṃ,<br>
sāmacco saparijjano;<br>
Haṃsarājaṃ yathā dhaṅko,<br>
anujjavaṃ patissasi.</p>
<p><a class='sc' id='140'></a><a class='ms' id='p_23J_2053'></a><a class='msdiv' id='msdiv729'></a>Siṅgālā rattibhāgena,<br>
phullaṃ disvāna kiṃsukaṃ;<br>
Maṃsapesīti maññantā,<br>
paribyūḷhā migādhamā.</p>
<p><a class='sc' id='141'></a><a class='ms' id='p_23J_2054'></a><a class='msdiv' id='msdiv730'></a>Vītivattāsu rattīsu,<br>
uggatasmiṃ <span class='var' id='note1368' title='divaṃkare (c1)'>divākare</span>;<br>
Kiṃsukaṃ phullitaṃ disvā,<br>
āsacchinnā migādhamā.</p>
<p><a class='sc' id='142'></a><a class='ms' id='p_23J_2055'></a><a class='msdiv' id='msdiv731'></a>Evameva tuvaṃ rāja,<br>
vedehaṃ <span class='var' id='note1369' title='parivāraya (s2, s3, pts1) | parivāritaṃ (mr)'>parivāriya</span>;<br>
Āsacchinno gamissasi,<br>
siṅgālā kiṃsukaṃ yathā”.</p>
<p><a class='sc' id='143'></a><a class='pts' id='pts6.453'></a><a class='ms' id='p_23J_2056'></a><a class='msdiv' id='msdiv732'></a>“Imassa hatthe pāde ca,<br>
kaṇṇanāsañca chindatha;<br>
Yo me amittaṃ hatthagataṃ,<br>
vedehaṃ parimocayi.</p>
<p><a class='sc' id='144'></a><a class='ms' id='p_23J_2057'></a><a class='msdiv' id='msdiv733'></a>Imaṃ <span class='var' id='note1370' title='maṃsaṃva pātabbaṃ (bj, pts1) | maṃsañca pātabyaṃ (s2, mr)'>maṃsaṃva pātabyaṃ</span>,<br>
sūle katvā pacantu naṃ;<br>
Yo me amittaṃ hatthagataṃ,<br>
vedehaṃ parimocayi.</p>
<p><a class='sc' id='145'></a><a class='ms' id='p_23J_2058'></a><a class='msdiv' id='msdiv734'></a>Yathāpi āsabhaṃ cammaṃ,<br>
pathabyā vitaniyyati;<br>
Sīhassa atho byagghassa,<br>
hoti saṅkusamāhataṃ.</p>
<p><a class='sc' id='146'></a><a class='ms' id='p_23J_2059'></a><a class='msdiv' id='msdiv735'></a>Evaṃ taṃ vitanitvāna,<br>
vedhayissāmi sattiyā;<br>
Yo me amittaṃ hatthagataṃ,<br>
vedehaṃ parimocayi”.</p>
<p><a class='sc' id='147'></a><a class='ms' id='p_23J_2060'></a><a class='msdiv' id='msdiv736'></a>“Sace me hatthe pāde ca,<br>
kaṇṇanāsañca checchasi;<br>
Evaṃ pañcālacandassa,<br>
vedeho chedayissati.</p>
<p><a class='sc' id='148'></a><a class='ms' id='p_23J_2061'></a><a class='msdiv' id='msdiv737'></a>Sace me hatthe pāde ca,<br>
kaṇṇanāsañca checchasi;<br>
Evaṃ pañcālacandiyā,<br>
vedeho chedayissati.</p>
<p><a class='sc' id='149'></a><a class='ms' id='p_23J_2062'></a><a class='msdiv' id='msdiv738'></a>Sace me hatthe pāde ca,<br>
kaṇṇanāsañca checchasi;<br>
Evaṃ nandāya deviyā,<br>
vedeho chedayissati.</p>
<p><a class='sc' id='150'></a><a class='ms' id='p_23J_2063'></a><a class='msdiv' id='msdiv739'></a>Sace me hatthe pāde ca,<br>
kaṇṇanāsañca checchasi;<br>
Evaṃ te puttadārassa,<br>
vedeho chedayissati.</p>
<p><a class='sc' id='151'></a><a class='pts' id='pts6.454'></a><a class='ms' id='p_23J_2064'></a><a class='msdiv' id='msdiv740'></a>Sace maṃsaṃva pātabyaṃ,<br>
sūle katvā pacissasi;<br>
Evaṃ pañcālacandassa,<br>
vedeho pācayissati.</p>
<p><a class='sc' id='152'></a><a class='ms' id='p_23J_2065'></a><a class='msdiv' id='msdiv741'></a>Sace maṃsaṃva pātabyaṃ,<br>
sūle katvā pacissasi;<br>
Evaṃ pañcālacandiyā,<br>
vedeho pācayissati.</p>
<p><a class='sc' id='153'></a><a class='ms' id='p_23J_2066'></a><a class='msdiv' id='msdiv742'></a>Sace maṃsaṃva pātabyaṃ,<br>
sūle katvā pacissasi;<br>
Evaṃ nandāya deviyā,<br>
vedeho pācayissati.</p>
<p><a class='sc' id='154'></a><a class='ms' id='p_23J_2067'></a><a class='msdiv' id='msdiv743'></a>Sace maṃsaṃva pātabyaṃ,<br>
sūle katvā pacissasi;<br>
Evaṃ te puttadārassa,<br>
vedeho pācayissati.</p>
<p><a class='sc' id='155'></a><a class='ms' id='p_23J_2068'></a><a class='msdiv' id='msdiv744'></a>Sace maṃ vitanitvāna,<br>
vedhayissasi sattiyā;<br>
Evaṃ pañcālacandassa,<br>
vedeho vedhayissati.</p>
<p><a class='sc' id='156'></a><a class='ms' id='p_23J_2069'></a><a class='msdiv' id='msdiv745'></a>Sace maṃ vitanitvāna,<br>
vedhayissasi sattiyā;<br>
Evaṃ pañcālacandiyā,<br>
vedeho vedhayissati.</p>
<p><a class='sc' id='157'></a><a class='ms' id='p_23J_2070'></a><a class='msdiv' id='msdiv746'></a>Sace maṃ vitanitvāna,<br>
vedhayissasi sattiyā;<br>
Evaṃ nandāya deviyā,<br>
vedeho vedhayissati.</p>
<p><a class='sc' id='158'></a><a class='ms' id='p_23J_2071'></a><a class='msdiv' id='msdiv747'></a>Sace maṃ vitanitvāna,<br>
vedhayissasi sattiyā;<br>
Evaṃ te puttadārassa,<br>
vedeho vedhayissati;<br>
Evaṃ no mantitaṃ raho,<br>
vedehena mayā saha.</p>
<p><a class='sc' id='159'></a><a class='ms' id='p_23J_2072'></a><a class='msdiv' id='msdiv748'></a>Yathāpi palasataṃ cammaṃ,<br>
<span class='var' id='note1371' title='kontimantīsuniṭṭhitaṃ (bj) | kontīmantīsuniṭṭhitaṃ (pts1)'>kontimantāsuniṭṭhitaṃ</span>;<br>
Upeti tanutāṇāya,<br>
sarānaṃ paṭihantave.</p>
<p><a class='sc' id='160'></a><a class='ms' id='p_23J_2073'></a><a class='msdiv' id='msdiv749'></a>Sukhāvaho dukkhanudo,<br>
vedehassa yasassino;<br>
Matiṃ te paṭihaññāmi,<br>
usuṃ palasatena vā.</p>
<p><a class='sc' id='161'></a><a class='pts' id='pts6.455'></a><a class='ms' id='p_23J_2074'></a><a class='msdiv' id='msdiv750'></a>Iṅgha passa mahārāja,<br>
suññaṃ antepuraṃ tava;<br>
Orodhā ca kumārā ca,<br>
tava mātā ca khattiya;<br>
Umaṅgā nīharitvāna,<br>
vedehassupanāmitā”.</p>
<p><a class='sc' id='162'></a><a class='ms' id='p_23J_2075'></a><a class='msdiv' id='msdiv751'></a>“Iṅgha antepuraṃ mayhaṃ,<br>
gantvāna vicinātha naṃ;<br>
Yathā imassa vacanaṃ,<br>
saccaṃ vā yadi vā musā”.</p>
<p><a class='sc' id='163'></a><a class='ms' id='p_23J_2076'></a><a class='msdiv' id='msdiv752'></a>“Evametaṃ mahārāja,<br>
yathā āha mahosadho;<br>
Suññaṃ antepuraṃ sabbaṃ,<br>
kākapaṭṭanakaṃ yathā”.</p>
<p><a class='sc' id='164'></a><a class='ms' id='p_23J_2077'></a><a class='msdiv' id='msdiv753'></a>“Ito gatā mahārāja,<br>
nārī sabbaṅgasobhanā;<br>
<span class='var' id='note1372' title='kosumbhaphalakasussoṇī (bj, s2, s3, pts1)'>Kosambaphalakasussoṇī</span>,<br>
haṃsagaggarabhāṇinī.</p>
<p><a class='sc' id='165'></a><a class='ms' id='p_23J_2078'></a><a class='msdiv' id='msdiv754'></a>Ito nītā mahārāja,<br>
nārī sabbaṅgasobhanā;<br>
Koseyyavasanā sāmā,<br>
jātarūpasumekhalā.</p>
<p><a class='sc' id='166'></a><a class='ms' id='p_23J_2079'></a><a class='msdiv' id='msdiv755'></a>Surattapādā kalyāṇī,<br>
suvaṇṇamaṇimekhalā;<br>
Pārevatakkhī sutanū,<br>
bimboṭṭhā tanumajjhimā.</p>
<p><a class='sc' id='167'></a><a class='ms' id='p_23J_2080'></a><a class='msdiv' id='msdiv756'></a>Sujātā bhujalaṭṭhīva,<br>
<span class='var' id='note1373' title='vellīva (bj, pts1)'>vedīva</span> tanumajjhimā;<br>
Dīghassā kesā asitā,<br>
īsakaggapavellitā.</p>
<p><a class='sc' id='168'></a><a class='ms' id='p_23J_2081'></a><a class='msdiv' id='msdiv757'></a>Sujātā migachāpāva,<br>
hemantaggisikhāriva;<br>
Nadīva giriduggesu,<br>
sañchannā khuddaveḷubhi.</p>
<p><a class='sc' id='169'></a><a class='pts' id='pts6.457'></a><a class='ms' id='p_23J_2082'></a><a class='msdiv' id='msdiv758'></a>Nāganāsūru kalyāṇī,<br>
<span class='var' id='note1374' title='paṭhamā (bj, s2, s3, pts1)'>paramā</span> timbarutthanī;<br>
Nātidīghā nātirassā,<br>
nālomā nātilomasā”.</p>
<p><a class='sc' id='170'></a><a class='ms' id='p_23J_2083'></a><a class='msdiv' id='msdiv759'></a>“Nandāya nūna maraṇena,<br>
nandasi sirivāhana;<br>
Ahañca nūna nandā ca,<br>
gacchāma yamasādhanaṃ”.</p>
<p><a class='sc' id='171'></a><a class='pts' id='pts6.458'></a><a class='ms' id='p_23J_2084'></a><a class='msdiv' id='msdiv760'></a>“Dibbaṃ adhīyase māyaṃ,<br>
akāsi cakkhumohanaṃ;<br>
Yo me amittaṃ hatthagataṃ,<br>
vedehaṃ parimocayi”.</p>
<p><a class='sc' id='172'></a><a class='ms' id='p_23J_2085'></a><a class='msdiv' id='msdiv761'></a>“<span class='var' id='note1375' title='adhiyanti ve mahārāja (s2, s3, mr)'>Adhīyanti mahārāja</span>,<br>
dibbamāyidha paṇḍitā;<br>
Te mocayanti attānaṃ,<br>
paṇḍitā mantino janā.</p>
<p><a class='sc' id='173'></a><a class='ms' id='p_23J_2086'></a><a class='msdiv' id='msdiv762'></a>Santi māṇavaputtā me,<br>
kusalā sandhichedakā;<br>
Yesaṃ katena maggena,<br>
vedeho mithilaṃ gato”.</p>
<p><a class='sc' id='174'></a><a class='pts' id='pts6.459'></a><a class='ms' id='p_23J_2087'></a><a class='msdiv' id='msdiv763'></a>“Iṅgha passa mahārāja,<br>
Umaṅgaṃ sādhu māpitaṃ;<br>
Hatthīnaṃ atha assānaṃ,<br>
Rathānaṃ atha pattinaṃ;<br>
Ālokabhūtaṃ tiṭṭhantaṃ,<br>
<span class='var' id='note1376' title='ummaggaṃ (bj, pts1) | ummaṅgaṃ (s2, s3)'>Umaṅgaṃ</span> sādhu <span class='var' id='note1377' title='niṭṭhitaṃ (bj, s2, s3, pts1)'>māpitaṃ</span>”.</p>
<p><a class='sc' id='175'></a><a class='ms' id='p_23J_2088'></a><a class='msdiv' id='msdiv764'></a>“Lābhā vata videhānaṃ,<br>
yassimedisā paṇḍitā;<br>
Ghare vasanti vijite,<br>
yathā tvaṃsi mahosadha”.</p>
<p><a class='sc' id='176'></a><a class='ms' id='p_23J_2089'></a><a class='msdiv' id='msdiv765'></a>“Vuttiñca parihārañca,<br>
diguṇaṃ bhattavetanaṃ;<br>
Dadāmi vipule bhoge,<br>
bhuñja kāme ramassu ca;<br>
Mā videhaṃ paccagamā,<br>
kiṃ videho karissati”.</p>
<p><a class='sc' id='177'></a><a class='pts' id='pts6.462'></a><a class='ms' id='p_23J_2090'></a><a class='msdiv' id='msdiv766'></a>“Yo cajetha mahārāja,<br>
bhattāraṃ dhanakāraṇā;<br>
Ubhinnaṃ hoti gārayho,<br>
attano ca parassa ca;<br>
Yāva jīveyya vedeho,<br>
nāññassa puriso siyā.</p>
<p><a class='sc' id='178'></a><a class='ms' id='p_23J_2091'></a><a class='msdiv' id='msdiv767'></a>Yo cajetha mahārāja,<br>
bhattāraṃ dhanakāraṇā;<br>
Ubhinnaṃ hoti gārayho,<br>
attano ca parassa ca;<br>
Yāva tiṭṭheyya vedeho,<br>
nāññassa vijite vase”.</p>
<p><a class='sc' id='179'></a><a class='ms' id='p_23J_2092'></a><a class='msdiv' id='msdiv768'></a>“Dammi nikkhasahassaṃ te,<br>
gāmāsītiñca kāsisu;<br>
Dāsisatāni cattāri,<br>
dammi bhariyāsatañca te;<br>
Sabbaṃ senaṅgamādāya,<br>
sotthiṃ gaccha mahosadha.</p>
<p><a class='sc' id='180'></a><a class='pts' id='pts6.463'></a><a class='ms' id='p_23J_2093'></a><a class='msdiv' id='msdiv769'></a>Yāva dadantu hatthīnaṃ,<br>
assānaṃ diguṇaṃ vidhaṃ;<br>
Tappentu annapānena,<br>
rathike pattikārake.</p>
<p><a class='sc' id='181'></a><a class='ms' id='p_23J_2094'></a><a class='msdiv' id='msdiv770'></a>Hatthī asse rathe pattī,<br>
gacchevādāya paṇḍita;<br>
Passatu taṃ mahārājā,<br>
vedeho <span class='var' id='note1378' title='mithilaggahaṃ (mr)'>mithilaṃ gataṃ</span>”.</p>
<p><a class='sc' id='182'></a><a class='ms' id='p_23J_2095'></a><a class='msdiv' id='msdiv771'></a>“Hatthī assā rathā pattī,<br>
senā padissate mahā;<br>
Caturaṅginī bhīsarūpā,<br>
kiṃ nu <span class='var' id='note1379' title='maññanti paṇḍitā (bj, s2, s3, pts1)'>maññasi paṇḍita</span>”.</p>
<p><a class='sc' id='183'></a><a class='ms' id='p_23J_2096'></a><a class='msdiv' id='msdiv772'></a>“Ānando te mahārāja,<br>
uttamo paṭidissati;<br>
Sabbaṃ senaṅgamādāya,<br>
sotthiṃ patto mahosadho”.</p>
<p><a class='sc' id='184'></a><a class='pts' id='pts6.464'></a><a class='ms' id='p_23J_2097'></a><a class='msdiv' id='msdiv773'></a>“Yathā petaṃ susānasmiṃ,<br>
chaḍḍetvā caturo janā;<br>
Evaṃ <span class='var' id='note1380' title='kampilliye tyamhā (bj) | kappiliye tyamhā (s2, s3) | kampilliyaraṭṭhe (pts1)'>kapilaye tyamha</span>,<br>
chaḍḍayitvā idhāgatā.</p>
<p><a class='sc' id='185'></a><a class='ms' id='p_23J_2098'></a><a class='msdiv' id='msdiv774'></a>Atha tvaṃ kena vaṇṇena,<br>
kena vā pana hetunā;<br>
Kena vā atthajātena,<br>
attānaṃ parimocayi”.</p>
<p><a class='sc' id='186'></a><a class='ms' id='p_23J_2099'></a><a class='msdiv' id='msdiv775'></a>“Atthaṃ atthena vedeha,<br>
mantaṃ mantena khattiya;<br>
<span class='var' id='note1381' title='parivārayissaṃ (bj, s2, s3) | parivarayissam (pts1)'>Parivārayiṃ</span> rājānaṃ,<br>
jambudīpaṃva sāgaro”.</p>
<p><a class='sc' id='187'></a><a class='ms' id='p_23J_2100'></a><a class='msdiv' id='msdiv776'></a>“Dinnaṃ nikkhasahassaṃ me,<br>
gāmāsīti ca kāsisu;<br>
Dāsīsatāni cattāri,<br>
dinnaṃ bhariyāsatañca me;<br>
Sabbaṃ senaṅgamādāya,<br>
sotthināmhi idhāgato”.</p>
<p><a class='sc' id='188'></a><a class='pts' id='pts6.465'></a><a class='ms' id='p_23J_2101'></a><a class='msdiv' id='msdiv777'></a>“Susukhaṃ vata saṃvāso,<br>
paṇḍitehīti senaka;<br>
Pakkhīva pañjare baddhe,<br>
macche jālagateriva;<br>
<span class='var' id='note1382' title='amittahatthatthagate (bj, s2, s3, pts1) | amittassa hatthagate (mr)'>Amittahatthattagate</span>,<br>
mocayī no mahosadho”.</p>
<p><a class='sc' id='189'></a><a class='ms' id='p_23J_2102'></a><a class='msdiv' id='msdiv778'></a>“Evametaṃ mahārāja,<br>
paṇḍitā hi sukhāvahā;<br>
Pakkhīva pañjare baddhe,<br>
macche jālagateriva;<br>
Amittahatthattagate,<br>
mocayī no mahosadho”.</p>
<p><a class='sc' id='190'></a><a class='ms' id='p_23J_2103'></a><a class='msdiv' id='msdiv779'></a>“Āhaññantu sabbavīṇā,<br>
bheriyo dindimāni ca;<br>
Dhamentu māgadhā saṅkhā,<br>
vaggū nadantu dundubhī”.</p>
<p><a class='sc' id='191'></a><a class='ms' id='p_23J_2104'></a><a class='msdiv' id='msdiv780'></a>Orodhā ca kumārā ca,<br>
vesiyānā ca brāhmaṇā;<br>
Bahuṃ annañca pānañca,<br>
paṇḍitassābhihārayuṃ.</p>
<p><a class='sc' id='192'></a><a class='ms' id='p_23J_2105'></a><a class='msdiv' id='msdiv781'></a>Hatthārohā anīkaṭṭhā,<br>
rathikā pattikārakā;<br>
Bahuṃ annañca pānañca,<br>
paṇḍitassābhihārayuṃ.</p>
<p><a class='sc' id='193'></a><a class='ms' id='p_23J_2106'></a><a class='msdiv' id='msdiv782'></a>Samāgatā jānapadā,<br>
negamā ca samāgatā;<br>
Bahuṃ annañca pānañca,<br>
paṇḍitassābhihārayuṃ.</p>
<p><a class='sc' id='194'></a><a class='ms' id='p_23J_2107'></a><a class='msdiv' id='msdiv783'></a><span class='var' id='note1383' title='bahujjano (bj, s2, s3, pts1)'>Bahujano</span> pasannosi,<br>
disvā paṇḍitamāgataṃ;<br>
Paṇḍitamhi anuppatte,<br>
celukkhepo avattathāti.</p>
</blockquote>
<p class='endsutta'><a class='sc' id='195'></a><a class='ms' id='p_23J_2108'></a><span class='var' id='note1384' title='mahāummaggajātakaṃ (bj, pts1) | mahosadhajātakaṃ (s2, s3, mr)'>Umaṅgajātakaṃ</span> pañcamaṃ.</p>
<footer>
<p>Pali text from the Mahāsaṅgīti Tipiṭaka Buddhavasse 2500: World Tipiṭaka Edition in Roman Script. Edited and published by The M.L. Maniratana Bunnag Dhamma Society Fund, <span class='publication-date'>2005</span>. Based on the digital edition of the Chaṭṭha Saṅgāyana published by the Vipassana Research Institute, with corrections and proofreading by the Dhamma Society.</p>
<p>Prepared for SuttaCentral by <span class='editor'>Blake Walshe</span> and <span class='editor'>Bhikkhu Sujato</span>.</p>
</footer>
</article>
</body>
</html>
