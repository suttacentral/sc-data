<!DOCTYPE html>
<html>
<head>
<meta charset='UTF-8'>
<meta name='author' content='Mahāsaṅgīti Tipiṭaka Buddhavasse 2500'>
<title></title>
</head>
<body>
<article id='pli-tv-pvr1.2' lang='pli'>
<header>
<ul>
<li class='division'>Parivāra</li>
<li>Bhikkhuvibhaṅga</li>
<li>Paṭhamabhāga</li>
</ul>
<h1>Katāpattivāra</h1>
</header>
<h2>1. Pārājikakaṇḍa</h2>
<p><a class='sc' id='1'></a><a class='ms' id='p_5V_333'></a><a class='msdiv' id='msdiv157'></a>Methunaṃ dhammaṃ paṭisevanto kati āpattiyo āpajjati? Methunaṃ dhammaṃ paṭisevanto tisso āpattiyo āpajjati. Akkhāyite sarīre methunaṃ dhammaṃ paṭisevati, āpatti pārājikassa; yebhuyyena khāyite sarīre methunaṃ dhammaṃ paṭisevati, āpatti thullaccayassa; <span class='var' id='note62' title='vivaṭakate (s1-3) | vattakate (pts1)'>vaṭṭakate</span> mukhe acchupantaṃ aṅgajātaṃ paveseti, āpatti dukkaṭassa—methunaṃ dhammaṃ paṭisevanto imā tisso āpattiyo āpajjati.</p>
<p><a class='sc' id='2'></a><a class='ms' id='p_5V_334'></a><a class='msdiv' id='msdiv158'></a>Adinnaṃ ādiyanto kati āpattiyo āpajjati? Adinnaṃ ādiyanto tisso āpattiyo āpajjati. Pañcamāsakaṃ vā atirekapañcamāsakaṃ vā agghanakaṃ adinnaṃ theyyasaṅkhātaṃ ādiyati, āpatti pārājikassa; atirekamāsakaṃ vā ūnapañcamāsakaṃ vā agghanakaṃ adinnaṃ theyyasaṅkhātaṃ ādiyati, āpatti thullaccayassa; māsakaṃ vā ūnamāsakaṃ vā agghanakaṃ adinnaṃ theyyasaṅkhātaṃ ādiyati, āpatti dukkaṭassa—adinnaṃ ādiyanto imā tisso āpattiyo āpajjati.</p>
<p><a class='sc' id='3'></a><a class='ms' id='p_5V_335'></a><a class='msdiv' id='msdiv159'></a>Sañcicca manussaviggahaṃ jīvitā voropento kati āpattiyo āpajjati? Sañcicca manussaviggahaṃ jīvitā voropento tisso āpattiyo āpajjati. Manussaṃ odissa opātaṃ khaṇati “papatitvā marissatī”ti, āpatti dukkaṭassa; papatite dukkhā vedanā uppajjati, āpatti thullaccayassa; marati, āpatti pārājikassa—sañcicca manussaviggahaṃ jīvitā voropento imā tisso āpattiyo āpajjati.</p>
<p><a class='sc' id='4'></a><a class='ms' id='p_5V_336'></a><a class='msdiv' id='msdiv160'></a>Asantaṃ abhūtaṃ uttarimanussadhammaṃ ullapanto kati āpattiyo āpajjati? Asantaṃ abhūtaṃ uttarimanussadhammaṃ ullapanto tisso āpattiyo āpajjati. Pāpiccho icchāpakato asantaṃ abhūtaṃ uttarimanussadhammaṃ ullapati, āpatti pārājikassa; “yo te vihāre vasati, so bhikkhu arahā”ti bhaṇati, paṭivijānantassa āpatti thullaccayassa; na paṭivijānantassa āpatti dukkaṭassa—asantaṃ abhūtaṃ uttarimanussadhammaṃ ullapanto imā tisso āpattiyo āpajjati.</p>
<p class='endsutta'><a class='sc' id='5'></a><a class='ms' id='p_5V_337'></a>Cattāro pārājikā niṭṭhitā.</p>
<h2>2. Saṃghādisesakaṇḍa</h2>
<p><a class='sc' id='6'></a><a class='pts-vp-pli' id='pts-vp-pli5.34'></a><a class='ms' id='p_5V_338'></a><a class='msdiv' id='msdiv161'></a><span class='var' id='note63' title='(upakkamitvā asuciṃ mocento kati āpattiyo āpajjati) (bj, s1-3)'>()</span> Upakkamitvā asuciṃ mocento tisso āpattiyo āpajjati. Ceteti upakkamati muccati, āpatti saṃghādisesassa; ceteti upakkamati na muccati, āpatti thullaccayassa; payoge dukkaṭaṃ. (1)</p>
<p><a class='sc' id='7'></a><a class='ms' id='p_5V_339'></a>Mātugāmena saddhiṃ kāyasaṃsaggaṃ samāpajjanto tisso āpattiyo āpajjati. Kāyena kāyaṃ āmasati, āpatti saṃghādisesassa; kāyena kāyapaṭibaddhaṃ āmasati, āpatti thullaccayassa; kāyapaṭibaddhena kāyapaṭibaddhaṃ āmasati, āpatti dukkaṭassa. (2)</p>
<p><a class='sc' id='8'></a><a class='ms' id='p_5V_340'></a>Mātugāmaṃ duṭṭhullāhi vācāhi obhāsento tisso āpattiyo āpajjati. Vaccamaggaṃ passāvamaggaṃ ādissa vaṇṇampi bhaṇati, avaṇṇampi bhaṇati, āpatti saṃghādisesassa; vaccamaggaṃ passāvamaggaṃ ṭhapetvā adhakkhakaṃ ubbhajāṇumaṇḍalaṃ ādissa vaṇṇampi bhaṇati avaṇṇampi bhaṇati, āpatti thullaccayassa; kāyapaṭibaddhaṃ ādissa vaṇṇampi bhaṇati avaṇṇampi bhaṇati, āpatti dukkaṭassa. (3)</p>
<p><a class='sc' id='9'></a><a class='ms' id='p_5V_341'></a>Attakāmapāricariyāya vaṇṇaṃ bhāsanto tisso āpattiyo āpajjati. Mātugāmassa santike attakāmapāricariyāya vaṇṇaṃ bhāsati, āpatti saṃghādisesassa; paṇḍakassa santike attakāmapāricariyāya vaṇṇaṃ bhāsati, āpatti thullaccayassa; tiracchānagatassa santike attakāmapāricariyāya vaṇṇaṃ bhāsati, āpatti dukkaṭassa. (4)</p>
<p><a class='sc' id='10'></a><a class='ms' id='p_5V_342'></a>Sañcarittaṃ samāpajjanto tisso āpattiyo āpajjati. Paṭiggaṇhāti vīmaṃsati paccāharati, āpatti saṃghādisesassa; paṭiggaṇhāti vīmaṃsati na paccāharati, āpatti thullaccayassa; paṭiggaṇhāti na vīmaṃsati na paccāharati, āpatti dukkaṭassa. (5)</p>
<p><a class='sc' id='11'></a><a class='ms' id='p_5V_343'></a>Saññācikāya kuṭiṃ kārāpento tisso āpattiyo āpajjati. Kārāpeti, payoge dukkaṭaṃ; ekaṃ piṇḍaṃ anāgate, āpatti thullaccayassa; tasmiṃ piṇḍe āgate, āpatti saṃghādisesassa. (6)</p>
<p><a class='sc' id='12'></a><a class='ms' id='p_5V_344'></a>Mahallakaṃ vihāraṃ kārāpento tisso āpattiyo āpajjati. Kārāpeti, payoge dukkaṭaṃ; ekaṃ piṇḍaṃ anāgate, āpatti thullaccayassa; tasmiṃ piṇḍe āgate, āpatti saṃghādisesassa. (7)</p>
<p><a class='sc' id='13'></a><a class='ms' id='p_5V_345'></a>Bhikkhuṃ amūlakena pārājikena dhammena anuddhaṃsento tisso āpattiyo āpajjati. Anokāsaṃ kārāpetvā cāvanādhippāyo vadeti, āpatti saṃghādisesena dukkaṭassa; okāsaṃ kārāpetvā akkosādhippāyo vadeti, āpatti omasavādassa. (8)</p>
<p><a class='sc' id='14'></a><a class='ms' id='p_5V_346'></a>Bhikkhuṃ aññabhāgiyassa adhikaraṇassa kiñci desaṃ lesamattaṃ upādāya pārājikena dhammena anuddhaṃsento tisso āpattiyo āpajjati. Anokāsaṃ kārāpetvā cāvanādhippāyo vadeti, āpatti saṃghādisesena dukkaṭassa; okāsaṃ kārāpetvā akkosādhippāyo vadeti, āpatti omasavādassa. (9)</p>
<p><a class='sc' id='15'></a><a class='ms' id='p_5V_347'></a>Saṃghabhedako bhikkhu yāvatatiyaṃ <span class='var' id='note64' title='samanubhāsiyamāno (bj, s1-3)'>samanubhāsanāya</span> na paṭinissajjanto tisso āpattiyo āpajjati. Ñattiyā dukkaṭaṃ; dvīhi kammavācāhi thullaccayā; kammavācāpariyosāne āpatti saṃghādisesassa. (10)</p>
<p><a class='sc' id='16'></a><a class='pts-vp-pli' id='pts-vp-pli5.35'></a><a class='ms' id='p_5V_348'></a>Bhedakānuvattakā bhikkhū yāvatatiyaṃ <span class='var' id='note65' title='samanubhāsiyamānā (bj, s1-3)'>samanubhāsanāya</span> na paṭinissajjantā tisso āpattiyo āpajjanti. Ñattiyā dukkaṭaṃ; dvīhi kammavācāhi thullaccayā; kammavācāpariyosāne āpatti saṃghādisesassa. (11)</p>
<p><a class='sc' id='17'></a><a class='ms' id='p_5V_349'></a>Dubbaco bhikkhu yāvatatiyaṃ <span class='var' id='note66' title='samanubhāsiyamāno (bj, s1-3)'>samanubhāsanāya</span> na paṭinissajjanto tisso āpattiyo āpajjati. Ñattiyā dukkaṭaṃ; dvīhi kammavācāhi thullaccayā; kammavācāpariyosāne āpatti saṃghādisesassa. (12)</p>
<p><a class='sc' id='18'></a><a class='ms' id='p_5V_350'></a>Kuladūsako bhikkhu yāvatatiyaṃ samanubhāsanāya na paṭinissajjanto tisso āpattiyo āpajjati. Ñattiyā dukkaṭaṃ; dvīhi kammavācāhi thullaccayā; kammavācāpariyosāne āpatti saṃghādisesassa. (13)</p>
<p class='endsutta'><a class='sc' id='19'></a><a class='ms' id='p_5V_351'></a>Terasa saṃghādisesā niṭṭhitā.</p>
<h2>4. 4 Nissaggiyakaṇḍa</h2>
<h3>4.1. Kathinavagga</h3>
<p><a class='sc' id='20'></a><a class='ms' id='p_5V_352'></a><a class='msdiv' id='msdiv162'></a>Atirekacīvaraṃ dasāhaṃ atikkāmento ekaṃ āpattiṃ āpajjati. Nissaggiyaṃ pācittiyaṃ. (1)</p>
<p><a class='sc' id='21'></a><a class='ms' id='p_5V_353'></a>Ekarattaṃ ticīvarena vippavasanto ekaṃ āpattiṃ āpajjati. Nissaggiyaṃ pācittiyaṃ. (2)</p>
<p><a class='sc' id='22'></a><a class='ms' id='p_5V_354'></a>Akālacīvaraṃ paṭiggahetvā māsaṃ atikkāmento ekaṃ āpattiṃ āpajjati. Nissaggiyaṃ pācittiyaṃ. (3)</p>
<p><a class='sc' id='23'></a><a class='ms' id='p_5V_355'></a>Aññātikāya bhikkhuniyā purāṇacīvaraṃ dhovāpento dve āpattiyo āpajjati. Dhovāpeti, payoge dukkaṭaṃ; dhovāpite nissaggiyaṃ pācittiyaṃ. (4)</p>
<p><a class='sc' id='24'></a><a class='ms' id='p_5V_356'></a>Aññātikāya bhikkhuniyā hatthato cīvaraṃ paṭiggaṇhanto dve āpattiyo āpajjati. Gaṇhāti, payoge dukkaṭaṃ; gahite nissaggiyaṃ pācittiyaṃ. (5)</p>
<p><a class='sc' id='25'></a><a class='ms' id='p_5V_357'></a>Aññātakaṃ gahapatiṃ vā gahapatāniṃ vā cīvaraṃ viññāpento dve āpattiyo āpajjati. Viññāpeti, payoge dukkaṭaṃ; viññāpite nissaggiyaṃ pācittiyaṃ. (6)</p>
<p><a class='sc' id='26'></a><a class='ms' id='p_5V_358'></a>Aññātakaṃ gahapatiṃ vā gahapatāniṃ vā tatuttari cīvaraṃ viññāpento dve āpattiyo āpajjati. Viññāpeti, payoge dukkaṭaṃ; viññāpite nissaggiyaṃ pācittiyaṃ. (7)</p>
<p><a class='sc' id='27'></a><a class='ms' id='p_5V_359'></a>Pubbe appavārito aññātakaṃ gahapatikaṃ upasaṅkamitvā cīvare vikappaṃ āpajjanto dve āpattiyo āpajjati. Vikappaṃ āpajjati, payoge dukkaṭaṃ; vikappaṃ āpanne nissaggiyaṃ pācittiyaṃ. (8)</p>
<p><a class='sc' id='28'></a><a class='ms' id='p_5V_360'></a>Pubbe appavārito aññātake gahapatike upasaṅkamitvā cīvare vikappaṃ āpajjanto dve āpattiyo āpajjati. Vikappaṃ āpajjati, payoge dukkaṭaṃ; vikappaṃ āpanne nissaggiyaṃ pācittiyaṃ. (9)</p>
<p><a class='sc' id='29'></a><a class='ms' id='p_5V_361'></a>Atirekatikkhattuṃ codanāya atirekachakkhattuṃ ṭhānena cīvaraṃ abhinipphādento dve āpattiyo āpajjati. Abhinipphādeti, payoge dukkaṭaṃ; abhinipphādite nissaggiyaṃ pācittiyaṃ. (10)</p>
<p class='endsutta'><a class='sc' id='30'></a><a class='ms' id='p_5V_362'></a>Kathinavaggo paṭhamo.</p>
<h3>4.2. Kosiyavagga</h3>
<p><a class='sc' id='31'></a><a class='ms' id='p_5V_363'></a><a class='msdiv' id='msdiv163'></a>Kosiyamissakaṃ santhataṃ kārāpento dve āpattiyo āpajjati. Kārāpeti, payoge dukkaṭaṃ; kārāpite nissaggiyaṃ pācittiyaṃ. (1)</p>
<p><a class='sc' id='32'></a><a class='ms' id='p_5V_364'></a>Suddhakāḷakānaṃ eḷakalomānaṃ santhataṃ kārāpento dve āpattiyo āpajjati. Kārāpeti, payoge dukkaṭaṃ; kārāpite nissaggiyaṃ pācittiyaṃ. (2)</p>
<p><a class='sc' id='33'></a><a class='pts-vp-pli' id='pts-vp-pli5.36'></a><a class='ms' id='p_5V_365'></a>Anādiyitvā tulaṃ odātānaṃ tulaṃ gocariyānaṃ navaṃ santhataṃ kārāpento dve āpattiyo āpajjati. Kārāpeti, payoge dukkaṭaṃ; kārāpite nissaggiyaṃ pācittiyaṃ. (3)</p>
<p><a class='sc' id='34'></a><a class='ms' id='p_5V_366'></a>Anuvassaṃ santhataṃ kārāpento dve āpattiyo āpajjati. Kārāpeti, payoge dukkaṭaṃ; kārāpite nissaggiyaṃ pācittiyaṃ. (4)</p>
<p><a class='sc' id='35'></a><a class='ms' id='p_5V_367'></a>Anādiyitvā purāṇasanthatassa sāmantā sugatavidatthiṃ navaṃ nisīdanasanthataṃ kārāpento dve āpattiyo āpajjati. Kārāpeti, payoge dukkaṭaṃ; kārāpite nissaggiyaṃ pācittiyaṃ. (5)</p>
<p><a class='sc' id='36'></a><a class='ms' id='p_5V_368'></a>Eḷakalomāni paṭiggahetvā tiyojanaṃ atikkāmento dve āpattiyo āpajjati. Paṭhamaṃ pādaṃ tiyojanaṃ atikkāmeti, āpatti dukkaṭassa; dutiyaṃ pādaṃ atikkāmeti, nissaggiyaṃ pācittiyaṃ. (6)</p>
<p><a class='sc' id='37'></a><a class='ms' id='p_5V_369'></a>Aññātikāya bhikkhuniyā eḷakalomāni dhovāpento dve āpattiyo āpajjati. Dhovāpeti, payoge dukkaṭaṃ; dhovāpite nissaggiyaṃ pācittiyaṃ. (7)</p>
<p><a class='sc' id='38'></a><a class='ms' id='p_5V_370'></a>Rūpiyaṃ paṭiggaṇhanto dve āpattiyo āpajjati. Gaṇhāti, payoge dukkaṭaṃ; gahite nissaggiyaṃ pācittiyaṃ. (8)</p>
<p><a class='sc' id='39'></a><a class='ms' id='p_5V_371'></a>Nānappakārakaṃ rūpiyasaṃvohāraṃ samāpajjanto dve āpattiyo āpajjati. Samāpajjati, payoge dukkaṭaṃ; samāpanne nissaggiyaṃ pācittiyaṃ. (9)</p>
<p><a class='sc' id='40'></a><a class='ms' id='p_5V_372'></a>Nānappakārakaṃ kayavikkayaṃ samāpajjanto dve āpattiyo āpajjati. Samāpajjati, payoge dukkaṭaṃ; samāpanne nissaggiyaṃ pācittiyaṃ. (10)</p>
<p class='endsutta'><a class='sc' id='41'></a><a class='ms' id='p_5V_373'></a>Kosiyavaggo dutiyo.</p>
<h3>4.3. Pattavagga</h3>
<p><a class='sc' id='42'></a><a class='ms' id='p_5V_374'></a><a class='msdiv' id='msdiv164'></a>Atirekapattaṃ dasāhaṃ atikkāmento ekaṃ āpattiṃ āpajjati. Nissaggiyaṃ pācittiyaṃ. (1)</p>
<p><a class='sc' id='43'></a><a class='ms' id='p_5V_375'></a>Ūnapañcabandhanena pattena aññaṃ navaṃ pattaṃ cetāpento dve āpattiyo āpajjati. Cetāpeti, payoge dukkaṭaṃ; cetāpite nissaggiyaṃ pācittiyaṃ. (2)</p>
<p><a class='sc' id='44'></a><a class='ms' id='p_5V_376'></a>Bhesajjāni paṭiggahetvā sattāhaṃ atikkāmento ekaṃ āpattiṃ āpajjati. Nissaggiyaṃ pācittiyaṃ. (3)</p>
<p><a class='sc' id='45'></a><a class='ms' id='p_5V_377'></a>Atirekamāse sese gimhāne vassikasāṭikacīvaraṃ pariyesanto dve āpattiyo āpajjati. Pariyesati, payoge dukkaṭaṃ; pariyiṭṭhe nissaggiyaṃ pācittiyaṃ. (4)</p>
<p><a class='sc' id='46'></a><a class='ms' id='p_5V_378'></a>Bhikkhussa sāmaṃ cīvaraṃ datvā kupito anattamano acchindanto dve āpattiyo āpajjati. Acchindati, payoge dukkaṭaṃ; acchinne nissaggiyaṃ pācittiyaṃ. (5)</p>
<p><a class='sc' id='47'></a><a class='ms' id='p_5V_379'></a>Sāmaṃ suttaṃ viññāpetvā tantavāyehi cīvaraṃ vāyāpento dve āpattiyo āpajjati. Vāyāpeti, payoge dukkaṭaṃ; vāyāpite nissaggiyaṃ pācittiyaṃ. (6)</p>
<p><a class='sc' id='48'></a><a class='ms' id='p_5V_380'></a>Pubbe appavārito aññātakassa gahapatikassa tantavāye upasaṅkamitvā cīvare vikappaṃ āpajjanto dve āpattiyo āpajjati. Vikappaṃ āpajjati, payoge dukkaṭaṃ; vikappaṃ āpanne nissaggiyaṃ pācittiyaṃ. (7)</p>
<p><a class='sc' id='49'></a><a class='pts-vp-pli' id='pts-vp-pli5.37'></a><a class='ms' id='p_5V_381'></a>Accekacīvaraṃ paṭiggahetvā cīvarakālasamayaṃ atikkāmento ekaṃ āpattiṃ āpajjati. Nissaggiyaṃ pācittiyaṃ. (8)</p>
<p><a class='sc' id='50'></a><a class='ms' id='p_5V_382'></a>Tiṇṇaṃ cīvarānaṃ aññataraṃ cīvaraṃ antaraghare nikkhipitvā atirekachārattaṃ vippavasanto ekaṃ āpattiṃ āpajjati. Nissaggiyaṃ pācittiyaṃ. (9)</p>
<p><a class='sc' id='51'></a><a class='ms' id='p_5V_383'></a>Jānaṃ saṃghikaṃ lābhaṃ pariṇataṃ attano pariṇāmento dve āpattiyo āpajjati. Pariṇāmeti, payoge dukkaṭaṃ; pariṇāmite nissaggiyaṃ pācittiyaṃ. (10)</p>
<p class='endsutta'><a class='sc' id='52'></a><a class='ms' id='p_5V_384'></a>Pattavaggo tatiyo.<br>
Tiṃsa nissaggiyā pācittiyā niṭṭhitā.</p>
<h2>5. 5 Pācittiyakaṇḍa</h2>
<h3>5.1. Musāvādavagga</h3>
<p><a class='sc' id='53'></a><a class='ms' id='p_5V_385'></a><a class='msdiv' id='msdiv165'></a>Sampajānamusāvādaṃ bhāsanto kati āpattiyo āpajjati? Sampajānamusāvādaṃ bhāsanto pañca āpattiyo āpajjati. Pāpiccho icchāpakato asantaṃ abhūtaṃ uttarimanussadhammaṃ ullapati, āpatti pārājikassa; bhikkhuṃ amūlakena pārājikena dhammena anuddhaṃseti, āpatti saṃghādisesassa; “yo te vihāre vasati, so bhikkhu arahā”ti bhaṇati, paṭivijānantassa āpatti thullaccayassa; na paṭivijānantassa āpatti dukkaṭassa; sampajānamusāvāde pācittiyaṃ— sampajānamusāvādaṃ bhāsanto imā pañca āpattiyo āpajjati. (1)</p>
<p><a class='sc' id='54'></a><a class='ms' id='p_5V_386'></a>Omasanto dve āpattiyo āpajjati. Upasampannaṃ omasati, āpatti pācittiyassa; anupasampannaṃ omasati, āpatti dukkaṭassa. (2)</p>
<p><a class='sc' id='55'></a><a class='ms' id='p_5V_387'></a>Pesuññaṃ upasaṃharanto dve āpattiyo āpajjati. Upasampannassa pesuññaṃ upasaṃharati, āpatti pācittiyassa; anupasampannassa pesuññaṃ upasaṃharati, āpatti dukkaṭassa. (3)</p>
<p><a class='sc' id='56'></a><a class='ms' id='p_5V_388'></a>Anupasampannaṃ padaso dhammaṃ vācento dve āpattiyo āpajjati. Vāceti, payoge dukkaṭaṃ; pade pade āpatti pācittiyassa. (4)</p>
<p><a class='sc' id='57'></a><a class='ms' id='p_5V_389'></a>Anupasampannena uttaridirattatirattaṃ sahaseyyaṃ kappento dve āpattiyo āpajjati. Nipajjati, payoge dukkaṭaṃ; nipanne āpatti pācittiyassa. (5)</p>
<p><a class='sc' id='58'></a><a class='ms' id='p_5V_390'></a>Mātugāmena sahaseyyaṃ kappento dve āpattiyo āpajjati. Nipajjati, payoge dukkaṭaṃ; nipanne āpatti pācittiyassa. (6)</p>
<p><a class='sc' id='59'></a><a class='ms' id='p_5V_391'></a>Mātugāmassa uttarichappañcavācāhi dhammaṃ desento dve āpattiyo āpajjati. Deseti, payoge dukkaṭaṃ; pade pade āpatti pācittiyassa. (7)</p>
<p><a class='sc' id='60'></a><a class='ms' id='p_5V_392'></a>Anupasampannassa uttarimanussadhammaṃ bhūtaṃ ārocento dve āpattiyo āpajjati. Āroceti, payoge dukkaṭaṃ; ārocite āpatti pācittiyassa. (8)</p>
<p><a class='sc' id='61'></a><a class='ms' id='p_5V_393'></a>Bhikkhussa duṭṭhullaṃ āpattiṃ anupasampannassa ārocento dve āpattiyo āpajjati. Āroceti, payoge dukkaṭaṃ; ārocite āpatti pācittiyassa. (9)</p>
<p><a class='sc' id='62'></a><a class='ms' id='p_5V_394'></a>Pathaviṃ khaṇanto dve āpattiyo āpajjati. Khaṇati, payoge dukkaṭaṃ; pahāre pahāre āpatti pācittiyassa. (10)</p>
<p class='endsutta'><a class='sc' id='63'></a><a class='ms' id='p_5V_395'></a>Musāvādavaggo paṭhamo.</p>
<h3>5.2. Bhūtagāmavagga</h3>
<p><a class='sc' id='64'></a><a class='pts-vp-pli' id='pts-vp-pli5.38'></a><a class='ms' id='p_5V_396'></a><a class='msdiv' id='msdiv166'></a>Bhūtagāmaṃ pātento dve āpattiyo āpajjati. Pāteti, payoge dukkaṭaṃ; pahāre pahāre āpatti pācittiyassa. (1)</p>
<p><a class='sc' id='65'></a><a class='ms' id='p_5V_397'></a>Aññenaññaṃ paṭicaranto dve āpattiyo āpajjati. Anāropite aññavādake aññenaññaṃ paṭicarati, āpatti dukkaṭassa; āropite aññavādake aññenaññaṃ paṭicarati, āpatti pācittiyassa. (2)</p>
<p><a class='sc' id='66'></a><a class='ms' id='p_5V_398'></a>Bhikkhuṃ ujjhāpento dve āpattiyo āpajjati. Ujjhāpeti, payoge dukkaṭaṃ; ujjhāpite āpatti pācittiyassa. (3)</p>
<p><a class='sc' id='67'></a><a class='ms' id='p_5V_399'></a>Saṃghikaṃ mañcaṃ vā pīṭhaṃ vā bhisiṃ vā kocchaṃ vā ajjhokāse santharitvā anuddharitvā anāpucchā pakkamanto dve āpattiyo āpajjati. Paṭhamaṃ pādaṃ leḍḍupātaṃ atikkāmeti, āpatti dukkaṭassa; dutiyaṃ pādaṃ atikkāmeti, āpatti pācittiyassa. (4)</p>
<p><a class='sc' id='68'></a><a class='ms' id='p_5V_400'></a>Saṃghike vihāre seyyaṃ santharitvā anuddharitvā anāpucchā pakkamanto dve āpattiyo āpajjati. Paṭhamaṃ pādaṃ parikkhepaṃ atikkāmeti, āpatti dukkaṭassa; dutiyaṃ pādaṃ atikkāmeti, āpatti pācittiyassa. (5)</p>
<p><a class='sc' id='69'></a><a class='ms' id='p_5V_401'></a>Saṃghike vihāre jānaṃ pubbupagataṃ bhikkhuṃ anupakhajja seyyaṃ kappento dve āpattiyo āpajjati. Nipajjati, payoge dukkaṭaṃ; nipanne āpatti pācittiyassa. (6)</p>
<p><a class='sc' id='70'></a><a class='ms' id='p_5V_402'></a>Bhikkhuṃ kupito anattamano saṃghikā vihārā nikkaḍḍhento dve āpattiyo āpajjati. Nikkaḍḍhati, payoge dukkaṭaṃ; nikkaḍḍhite āpatti pācittiyassa. (7)</p>
<p><a class='sc' id='71'></a><a class='ms' id='p_5V_403'></a>Saṃghike vihāre uparivehāsakuṭiyā āhaccapādakaṃ mañcaṃ vā pīṭhaṃ vā abhinisīdanto dve āpattiyo āpajjati. Abhinisīdati, payoge dukkaṭaṃ; abhinisinne āpatti pācittiyassa. (8)</p>
<p><a class='sc' id='72'></a><a class='ms' id='p_5V_404'></a>Dvattipariyāye adhiṭṭhahitvā <span class='var' id='note67' title='tatuttariṃ (bj) | taduttariṃ (s1-3, pts1)'>tatuttari</span> adhiṭṭhahanto dve āpattiyo āpajjati. Adhiṭṭheti, payoge dukkaṭaṃ; adhiṭṭhite āpatti pācittiyassa. (9)</p>
<p><a class='sc' id='73'></a><a class='ms' id='p_5V_405'></a>Jānaṃ sappāṇakaṃ udakaṃ tiṇaṃ vā mattikaṃ vā siñcanto dve āpattiyo āpajjati. Siñcati, payoge dukkaṭaṃ; siñcite āpatti pācittiyassa. (10)</p>
<p class='endsutta'><a class='sc' id='74'></a><a class='ms' id='p_5V_406'></a>Bhūtagāmavaggo dutiyo.</p>
<h3>5.3. Ovādavagga</h3>
<p><a class='sc' id='75'></a><a class='ms' id='p_5V_407'></a><a class='msdiv' id='msdiv167'></a>Asammato bhikkhuniyo ovadanto dve āpattiyo āpajjati. Ovadati, payoge dukkaṭaṃ; ovadite āpatti pācittiyassa. (1)</p>
<p><a class='sc' id='76'></a><a class='ms' id='p_5V_408'></a>Atthaṅgate sūriye bhikkhuniyo ovadanto dve āpattiyo āpajjati. Ovadati, payoge dukkaṭaṃ; ovadite āpatti pācittiyassa. (2)</p>
<p><a class='sc' id='77'></a><a class='ms' id='p_5V_409'></a>Bhikkhunupassayaṃ upasaṅkamitvā bhikkhuniyo ovadanto dve āpattiyo āpajjati. Ovadati, payoge dukkaṭaṃ; ovadite āpatti pācittiyassa. (3)</p>
<p><a class='sc' id='78'></a><a class='ms' id='p_5V_410'></a>“Āmisahetu bhikkhū bhikkhuniyo ovadantī”ti bhaṇanto dve āpattiyo āpajjati. Bhaṇati, payoge dukkaṭaṃ; bhaṇite āpatti pācittiyassa. (4)</p>
<p><a class='sc' id='79'></a><a class='ms' id='p_5V_411'></a>Aññātikāya bhikkhuniyā cīvaraṃ dento dve āpattiyo āpajjati. Deti, payoge dukkaṭaṃ; dinne āpatti pācittiyassa. (5)</p>
<p><a class='sc' id='80'></a><a class='pts-vp-pli' id='pts-vp-pli5.39'></a><a class='ms' id='p_5V_412'></a>Aññātikāya bhikkhuniyā cīvaraṃ sibbento dve āpattiyo āpajjati. Sibbeti, payoge dukkaṭaṃ; ārāpathe ārāpathe āpatti pācittiyassa. (6)</p>
<p><a class='sc' id='81'></a><a class='ms' id='p_5V_413'></a>Bhikkhuniyā saddhiṃ saṃvidhāya ekaddhānamaggaṃ paṭipajjanto dve āpattiyo āpajjati. Paṭipajjati, payoge dukkaṭaṃ; paṭipanne āpatti pācittiyassa. (7)</p>
<p><a class='sc' id='82'></a><a class='ms' id='p_5V_414'></a>Bhikkhuniyā saddhiṃ saṃvidhāya ekaṃ nāvaṃ abhiruhanto dve āpattiyo āpajjati. Abhiruhati, payoge dukkaṭaṃ; abhiruḷhe āpatti pācittiyassa. (8)</p>
<p><a class='sc' id='83'></a><a class='ms' id='p_5V_415'></a>Jānaṃ bhikkhuniparipācitaṃ piṇḍapātaṃ bhuñjanto dve āpattiyo āpajjati. “Bhuñjissāmī”ti paṭiggaṇhāti, āpatti dukkaṭassa; ajjhohāre ajjhohāre āpatti pācittiyassa. (9)</p>
<p><a class='sc' id='84'></a><a class='ms' id='p_5V_416'></a>Bhikkhuniyā saddhiṃ eko ekāya raho nisajjaṃ kappento dve āpattiyo āpajjati. Nisīdati, payoge dukkaṭaṃ; nisinne āpatti pācittiyassa. (10)</p>
<p class='endsutta'><a class='sc' id='85'></a><a class='ms' id='p_5V_417'></a>Ovādavaggo tatiyo.</p>
<h3>5.4. Bhojanavagga</h3>
<p><a class='sc' id='86'></a><a class='ms' id='p_5V_418'></a><a class='msdiv' id='msdiv168'></a>Tatuttari āvasathapiṇḍaṃ bhuñjanto dve āpattiyo āpajjati. “Bhuñjissāmī”ti paṭiggaṇhāti, āpatti dukkaṭassa; ajjhohāre ajjhohāre āpatti pācittiyassa. (1)</p>
<p><a class='sc' id='87'></a><a class='ms' id='p_5V_419'></a>Gaṇabhojanaṃ bhuñjanto dve āpattiyo āpajjati. “Bhuñjissāmī”ti paṭiggaṇhāti, āpatti dukkaṭassa; ajjhohāre ajjhohāre āpatti pācittiyassa. (2)</p>
<p><a class='sc' id='88'></a><a class='ms' id='p_5V_420'></a>Paramparabhojanaṃ bhuñjanto dve āpattiyo āpajjati. “Bhuñjissāmī”ti paṭiggaṇhāti, āpatti dukkaṭassa; ajjhohāre ajjhohāre āpatti pācittiyassa. (3)</p>
<p><a class='sc' id='89'></a><a class='ms' id='p_5V_421'></a>Dvattipattapūre pūve paṭiggahetvā tatuttari paṭiggaṇhanto dve āpattiyo āpajjati. Gaṇhāti, payoge dukkaṭaṃ; gahite āpatti pācittiyassa. (4)</p>
<p><a class='sc' id='90'></a><a class='ms' id='p_5V_422'></a>Bhuttāvī pavārito anatirittaṃ khādanīyaṃ vā bhojanīyaṃ vā bhuñjanto dve āpattiyo āpajjati. “<span class='var' id='note68' title='khādissāmi bhuñjissāmīti (bj)'>Bhuñjissāmī”ti</span> paṭiggaṇhāti, āpatti dukkaṭassa; ajjhohāre ajjhohāre āpatti pācittiyassa. (5)</p>
<p><a class='sc' id='91'></a><a class='ms' id='p_5V_423'></a>Bhikkhuṃ bhuttāviṃ pavāritaṃ anatirittena khādanīyena vā bhojanīyena vā abhihaṭṭhuṃ pavārento dve āpattiyo āpajjati. Tassa vacanena “khādissāmi bhuñjissāmī”ti paṭiggaṇhāti, āpatti dukkaṭassa; bhojanapariyosāne āpatti pācittiyassa. (6)</p>
<p><a class='sc' id='92'></a><a class='ms' id='p_5V_424'></a>Vikāle khādanīyaṃ vā bhojanīyaṃ vā bhuñjanto dve āpattiyo āpajjati. “Khādissāmi bhuñjissāmī”ti paṭiggaṇhāti, āpatti dukkaṭassa; ajjhohāre ajjhohāre āpatti pācittiyassa. (7)</p>
<p><a class='sc' id='93'></a><a class='ms' id='p_5V_425'></a>Sannidhikārakaṃ khādanīyaṃ vā bhojanīyaṃ vā bhuñjanto dve āpattiyo āpajjati. “Khādissāmi bhuñjissāmī”ti paṭiggaṇhāti, āpatti dukkaṭassa; ajjhohāre ajjhohāre āpatti pācittiyassa. (8)</p>
<p><a class='sc' id='94'></a><a class='ms' id='p_5V_426'></a>Paṇītabhojanāni attano atthāya viññāpetvā bhuñjanto dve āpattiyo āpajjati. “Bhuñjissāmī”ti paṭiggaṇhāti, āpatti dukkaṭassa; ajjhohāre ajjhohāre āpatti pācittiyassa. (9)</p>
<p><a class='sc' id='95'></a><a class='ms' id='p_5V_427'></a>Adinnaṃ mukhadvāraṃ āhāraṃ āharanto dve āpattiyo āpajjati. “Bhuñjissāmī”ti paṭiggaṇhāti, āpatti dukkaṭassa; ajjhohāre ajjhohāre āpatti pācittiyassa. (10)</p>
<p class='endsutta'><a class='sc' id='96'></a><a class='ms' id='p_5V_428'></a>Bhojanavaggo catuttho.</p>
<h3>5.5. Acelakavagga</h3>
<p><a class='sc' id='97'></a><a class='pts-vp-pli' id='pts-vp-pli5.40'></a><a class='ms' id='p_5V_429'></a><a class='msdiv' id='msdiv169'></a><span class='var' id='note69' title='aceḷakassa (bj)'>Acelakassa</span> vā paribbājakassa vā paribbājikāya vā sahatthā khādanīyaṃ vā bhojanīyaṃ vā dento dve āpattiyo āpajjati. Deti, payoge dukkaṭaṃ; dinne āpatti pācittiyassa. (1)</p>
<p><a class='sc' id='98'></a><a class='ms' id='p_5V_430'></a>Bhikkhuṃ—“ehāvuso, gāmaṃ vā nigamaṃ vā piṇḍāya pavisissāmā”ti tassa dāpetvā vā adāpetvā vā uyyojento dve āpattiyo āpajjati. Uyyojeti, payoge dukkaṭaṃ; uyyojite āpatti pācittiyassa. (2)</p>
<p><a class='sc' id='99'></a><a class='ms' id='p_5V_431'></a>Sabhojane kule anupakhajja nisajjaṃ kappento dve āpattiyo āpajjati. Nisīdati, payoge dukkaṭaṃ; nisinne āpatti pācittiyassa. (3)</p>
<p><a class='sc' id='100'></a><a class='ms' id='p_5V_432'></a>Mātugāmena saddhiṃ raho paṭicchanne āsane nisajjaṃ kappento dve āpattiyo āpajjati. Nisīdati, payoge dukkaṭaṃ; nisinne āpatti pācittiyassa. (4)</p>
<p><a class='sc' id='101'></a><a class='ms' id='p_5V_433'></a>Mātugāmena saddhiṃ eko ekāya raho nisajjaṃ kappento dve āpattiyo āpajjati. Nisīdati, payoge dukkaṭaṃ; nisinne āpatti pācittiyassa. (5)</p>
<p><a class='sc' id='102'></a><a class='ms' id='p_5V_434'></a>Nimantito sabhatto samāno <span class='var' id='note70' title='purebhattaṃ vā pacchābhattaṃ vā santaṃ bhikkhuṃ anāpucchā (bj, s1-3) | purebhattaṃ pacchābhattaṃ santaṃ bhikkhuṃ anāpucchā (pts1)'>purebhattaṃ pacchābhattaṃ</span> kulesu cārittaṃ āpajjanto dve āpattiyo āpajjati. Paṭhamaṃ pādaṃ <span class='var' id='note71' title='upacāraṃ (bj)'>ummāraṃ</span> atikkāmeti, āpatti dukkaṭassa; dutiyaṃ pādaṃ atikkāmeti, āpatti pācittiyassa. (6)</p>
<p><a class='sc' id='103'></a><a class='ms' id='p_5V_435'></a>Tatuttari bhesajjaṃ viññāpento dve āpattiyo āpajjati. Viññāpeti, payoge dukkaṭaṃ; viññāpite āpatti pācittiyassa. (7)</p>
<p><a class='sc' id='104'></a><a class='ms' id='p_5V_436'></a>Uyyuttaṃ senaṃ dassanāya gacchanto dve āpattiyo āpajjati. Gacchati, āpatti dukkaṭassa; yattha ṭhito passati, āpatti pācittiyassa. (8)</p>
<p><a class='sc' id='105'></a><a class='ms' id='p_5V_437'></a>Atirekatirattaṃ senāya vasanto dve āpattiyo āpajjati. Vasati, payoge dukkaṭaṃ; vasite āpatti pācittiyassa. (9)</p>
<p><a class='sc' id='106'></a><a class='ms' id='p_5V_438'></a>Uyyodhikaṃ gacchanto dve āpattiyo āpajjati. Gacchati, āpatti dukkaṭassa; yattha ṭhito passati, āpatti pācittiyassa. (10)</p>
<p class='endsutta'><a class='sc' id='107'></a><a class='ms' id='p_5V_439'></a><span class='var' id='note72' title='aceḷakavaggo (bj)'>Acelakavaggo</span> pañcamo.</p>
<h3>5.6. Surāmerayavagga</h3>
<p><a class='sc' id='108'></a><a class='ms' id='p_5V_440'></a><a class='msdiv' id='msdiv170'></a>Majjaṃ pivanto dve āpattiyo āpajjati. “Pivissāmī”ti paṭiggaṇhāti, āpatti dukkaṭassa; ajjhohāre ajjhohāre āpatti pācittiyassa. (1)</p>
<p><a class='sc' id='109'></a><a class='ms' id='p_5V_441'></a>Bhikkhuṃ aṅgulipatodakena hāsento dve āpattiyo āpajjati. Hāseti, payoge dukkaṭaṃ; <span class='var' id='note73' title='hāsite (bj, s1-3, pts1)'>hasite</span> āpatti pācittiyassa. (2)</p>
<p><a class='sc' id='110'></a><a class='ms' id='p_5V_442'></a>Udake kīḷanto dve āpattiyo āpajjati. Heṭṭhāgopphake udake kīḷati, āpatti dukkaṭassa; uparigopphake kīḷati, āpatti pācittiyassa. (3)</p>
<p><a class='sc' id='111'></a><a class='ms' id='p_5V_443'></a>Anādariyaṃ karonto dve āpattiyo āpajjati. Karoti, payoge dukkaṭaṃ; kate āpatti pācittiyassa. (4)</p>
<p><a class='sc' id='112'></a><a class='ms' id='p_5V_444'></a>Bhikkhuṃ bhiṃsāpento dve āpattiyo āpajjati. Bhiṃsāpeti, payoge dukkaṭaṃ; bhiṃsāpite āpatti pācittiyassa. (5)</p>
<p><a class='sc' id='113'></a><a class='ms' id='p_5V_445'></a>Jotiṃ samādahitvā visibbento dve āpattiyo āpajjati. Samādahati, payoge dukkaṭaṃ; samādahite āpatti pācittiyassa. (6)</p>
<p><a class='sc' id='114'></a><a class='ms' id='p_5V_446'></a>Orenaddhamāsaṃ nahāyanto dve āpattiyo āpajjati. Nahāyati, payoge dukkaṭaṃ; nahānapariyosāne āpatti pācittiyassa. (7)</p>
<p><a class='sc' id='115'></a><a class='pts-vp-pli' id='pts-vp-pli5.41'></a><a class='ms' id='p_5V_447'></a>Anādiyitvā tiṇṇaṃ dubbaṇṇakaraṇānaṃ aññataraṃ dubbaṇṇakaraṇaṃ navaṃ cīvaraṃ paribhuñjanto dve āpattiyo āpajjati. Paribhuñjati, payoge dukkaṭaṃ; paribhutte āpatti pācittiyassa. (8)</p>
<p><a class='sc' id='116'></a><a class='ms' id='p_5V_448'></a>Bhikkhussa vā bhikkhuniyā vā sikkhamānāya vā sāmaṇerassa vā sāmaṇeriyā vā sāmaṃ cīvaraṃ vikappetvā appaccuddhāraṇaṃ paribhuñjanto dve āpattiyo āpajjati. Paribhuñjati, payoge dukkaṭaṃ; paribhutte āpatti pācittiyassa. (9)</p>
<p><a class='sc' id='117'></a><a class='ms' id='p_5V_449'></a>Bhikkhussa pattaṃ vā cīvaraṃ vā nisīdanaṃ vā sūcigharaṃ vā kāyabandhanaṃ vā apanidhento dve āpattiyo āpajjati. Apanidheti, payoge dukkaṭaṃ; <span class='var' id='note74' title='apaniddhe (bj)'>apanidhite</span> āpatti pācittiyassa. (10)</p>
<p class='endsutta'><a class='sc' id='118'></a><a class='ms' id='p_5V_450'></a>Surāmerayavaggo chaṭṭho.</p>
<h3>5.7. Sappāṇakavagga</h3>
<p><a class='sc' id='119'></a><a class='ms' id='p_5V_451'></a><a class='msdiv' id='msdiv171'></a>Sañcicca pāṇaṃ jīvitā voropento kati āpattiyo āpajjati? Sañcicca pāṇaṃ jīvitā voropento catasso āpattiyo āpajjati. Anodissa opātaṃ khaṇati—“yo koci papatitvā marissatī”ti, āpatti dukkaṭassa; manusso tasmiṃ papatitvā marati, āpatti pārājikassa; yakkho vā peto vā tiracchānagatamanussaviggaho vā tasmiṃ papatitvā marati, āpatti thullaccayassa; tiracchānagato tasmiṃ papatitvā marati, āpatti pācittiyassa—sañcicca pāṇaṃ jīvitā voropento imā catasso āpattiyo āpajjati. (1)</p>
<p><a class='sc' id='120'></a><a class='ms' id='p_5V_452'></a>Jānaṃ sappāṇakaṃ udakaṃ paribhuñjanto dve āpattiyo āpajjati. Paribhuñjati, payoge dukkaṭaṃ; paribhutte āpatti pācittiyassa. (2)</p>
<p><a class='sc' id='121'></a><a class='ms' id='p_5V_453'></a>Jānaṃ yathādhammaṃ nihatādhikaraṇaṃ punakammāya ukkoṭento dve āpattiyo āpajjati. Ukkoṭeti, payoge dukkaṭaṃ; ukkoṭite āpatti pācittiyassa. (3)</p>
<p><a class='sc' id='122'></a><a class='ms' id='p_5V_454'></a>Bhikkhussa jānaṃ duṭṭhullaṃ āpattiṃ paṭicchādento ekaṃ āpattiṃ āpajjati, pācittiyaṃ. (4)</p>
<p><a class='sc' id='123'></a><a class='ms' id='p_5V_455'></a>Jānaṃ ūnavīsativassaṃ puggalaṃ upasampādento dve āpattiyo āpajjati. Upasampādeti, payoge dukkaṭaṃ; upasampādite āpatti pācittiyassa. (5)</p>
<p><a class='sc' id='124'></a><a class='ms' id='p_5V_456'></a>Jānaṃ theyyasatthena saddhiṃ saṃvidhāya ekaddhānamaggaṃ paṭipajjanto dve āpattiyo āpajjati. Paṭipajjati, payoge dukkaṭaṃ; paṭipanne āpatti pācittiyassa. (6)</p>
<p><a class='sc' id='125'></a><a class='ms' id='p_5V_457'></a>Mātugāmena saddhiṃ saṃvidhāya ekaddhānamaggaṃ paṭipajjanto dve āpattiyo āpajjati. Paṭipajjati, payoge dukkaṭaṃ; paṭipanne āpatti pācittiyassa. (7)</p>
<p><a class='sc' id='126'></a><a class='ms' id='p_5V_458'></a>Pāpikāya diṭṭhiyā yāvatatiyaṃ <span class='var' id='note75' title='samanubhāsisamāno (bj)'>samanubhāsanāya</span> na paṭinissajjanto dve āpattiyo āpajjati. Ñattiyā dukkaṭaṃ; kammavācāpariyosāne āpatti pācittiyassa. (8)</p>
<p><a class='sc' id='127'></a><a class='ms' id='p_5V_459'></a>Jānaṃ tathāvādinā bhikkhunā <span class='var' id='note76' title='akatānudhammena (bj)'>akaṭānudhammena</span> taṃ diṭṭhiṃ appaṭinissaṭṭhena saddhiṃ sambhuñjanto dve āpattiyo āpajjati. Sambhuñjati, payoge dukkaṭaṃ; sambhutte āpatti pācittiyassa. (9)</p>
<p><a class='sc' id='128'></a><a class='pts-vp-pli' id='pts-vp-pli5.42'></a><a class='ms' id='p_5V_460'></a>Jānaṃ tathānāsitaṃ samaṇuddesaṃ upalāpento dve āpattiyo āpajjati. Upalāpeti, payoge dukkaṭaṃ; upalāpite āpatti pācittiyassa. (10)</p>
<p class='endsutta'><a class='sc' id='129'></a><a class='ms' id='p_5V_461'></a>Sappāṇakavaggo sattamo.</p>
<h3>5.8. Sahadhammikavagga</h3>
<p><a class='sc' id='130'></a><a class='ms' id='p_5V_462'></a><a class='msdiv' id='msdiv172'></a>Bhikkhūhi sahadhammikaṃ vuccamāno—“na tāvāhaṃ, āvuso, etasmiṃ sikkhāpade sikkhissāmi yāva na aññaṃ bhikkhuṃ byattaṃ vinayadharaṃ paripucchissāmī”ti bhaṇanto dve āpattiyo āpajjati. Bhaṇati, payoge dukkaṭaṃ; bhaṇite āpatti pācittiyassa. (1)</p>
<p><a class='sc' id='131'></a><a class='ms' id='p_5V_463'></a>Vinayaṃ vivaṇṇento dve āpattiyo āpajjati. Vivaṇṇeti, payoge dukkaṭaṃ; vivaṇṇite āpatti pācittiyassa. (2)</p>
<p><a class='sc' id='132'></a><a class='ms' id='p_5V_464'></a>Mohento dve āpattiyo āpajjati. Anāropite mohe moheti, āpatti dukkaṭassa; āropite mohe moheti, āpatti pācittiyassa. (3)</p>
<p><a class='sc' id='133'></a><a class='ms' id='p_5V_465'></a>Bhikkhussa kupito anattamano pahāraṃ dento dve āpattiyo āpajjati. Paharati, payoge dukkaṭaṃ; <span class='var' id='note77' title='paharite (bj) | pahaṭe (s1, s2, pts1)'>pahate</span> āpatti pācittiyassa. (4)</p>
<p><a class='sc' id='134'></a><a class='ms' id='p_5V_466'></a>Bhikkhussa kupito anattamano talasattikaṃ uggiranto dve āpattiyo āpajjati. Uggirati, payoge dukkaṭaṃ; uggirite āpatti pācittiyassa. (5)</p>
<p><a class='sc' id='135'></a><a class='ms' id='p_5V_467'></a>Bhikkhuṃ amūlakena saṃghādisesena anuddhaṃsento dve āpattiyo āpajjati. Anuddhaṃseti, payoge dukkaṭaṃ; anuddhaṃsite āpatti pācittiyassa. (6)</p>
<p><a class='sc' id='136'></a><a class='ms' id='p_5V_468'></a>Bhikkhussa sañcicca kukkuccaṃ upadahanto dve āpattiyo āpajjati. Upadahati, payoge dukkaṭaṃ; upadahite āpatti pācittiyassa. (7)</p>
<p><a class='sc' id='137'></a><a class='ms' id='p_5V_469'></a>Bhikkhūnaṃ bhaṇḍanajātānaṃ kalahajātānaṃ vivādāpannānaṃ upassutiṃ tiṭṭhanto dve āpattiyo āpajjati. “Sossāmī”ti gacchati, āpatti dukkaṭassa; yattha ṭhito suṇāti, āpatti pācittiyassa. (8)</p>
<p><a class='sc' id='138'></a><a class='ms' id='p_5V_470'></a>Dhammikānaṃ kammānaṃ chandaṃ datvā pacchā khīyanadhammaṃ āpajjanto dve āpattiyo āpajjati. Khiyyati, payoge dukkaṭaṃ; khiyyite āpatti pācittiyassa. (9)</p>
<p><a class='sc' id='139'></a><a class='ms' id='p_5V_471'></a>Saṃghe vinicchayakathāya vattamānāya chandaṃ adatvā uṭṭhāyāsanā pakkamanto dve āpattiyo āpajjati. Parisāya hatthapāsaṃ vijahantassa āpatti dukkaṭassa; vijahite āpatti pācittiyassa. (10)</p>
<p><a class='sc' id='140'></a><a class='ms' id='p_5V_472'></a>Samaggena saṃghena cīvaraṃ datvā pacchā khīyanadhammaṃ āpajjanto dve āpattiyo āpajjati. Khiyyati, payoge dukkaṭaṃ; khiyyite āpatti pācittiyassa. (11)</p>
<p><a class='sc' id='141'></a><a class='ms' id='p_5V_473'></a>Jānaṃ saṃghikaṃ lābhaṃ pariṇataṃ puggalassa pariṇāmento dve āpattiyo āpajjati. Pariṇāmeti, payoge dukkaṭaṃ; pariṇāmite āpatti pācittiyassa. (12)</p>
<p class='endsutta'><a class='sc' id='142'></a><a class='ms' id='p_5V_474'></a>Sahadhammikavaggo aṭṭhamo.</p>
<h3>5.9. Rājavagga</h3>
<p><a class='sc' id='143'></a><a class='ms' id='p_5V_475'></a><a class='msdiv' id='msdiv173'></a>Pubbe appaṭisaṃvidito rañño antepuraṃ pavisanto dve āpattiyo āpajjati. Paṭhamaṃ pādaṃ ummāraṃ atikkāmeti, āpatti dukkaṭassa; dutiyaṃ pādaṃ atikkāmeti, āpatti pācittiyassa. (1)</p>
<p><a class='sc' id='144'></a><a class='pts-vp-pli' id='pts-vp-pli5.43'></a><a class='ms' id='p_5V_476'></a>Ratanaṃ uggaṇhanto dve āpattiyo āpajjati. Gaṇhāti, payoge dukkaṭaṃ; gahite āpatti pācittiyassa. (2)</p>
<p><a class='sc' id='145'></a><a class='ms' id='p_5V_477'></a>Santaṃ bhikkhuṃ anāpucchā vikāle gāmaṃ pavisanto dve āpattiyo āpajjati. Paṭhamaṃ pādaṃ parikkhepaṃ atikkāmeti, āpatti dukkaṭassa; dutiyaṃ pādaṃ atikkāmeti, āpatti pācittiyassa. (3)</p>
<p><a class='sc' id='146'></a><a class='ms' id='p_5V_478'></a>Aṭṭhimayaṃ vā dantamayaṃ vā visāṇamayaṃ vā sūcigharaṃ kārāpento dve āpattiyo āpajjati. Kārāpeti, payoge dukkaṭaṃ; kārāpite āpatti pācittiyassa. (4)</p>
<p><a class='sc' id='147'></a><a class='ms' id='p_5V_479'></a>Pamāṇātikkantaṃ mañcaṃ vā pīṭhaṃ vā kārāpento dve āpattiyo āpajjati. Kārāpeti, payoge dukkaṭaṃ; kārāpite āpatti pācittiyassa. (5)</p>
<p><a class='sc' id='148'></a><a class='ms' id='p_5V_480'></a>Mañcaṃ vā pīṭhaṃ vā tūlonaddhaṃ kārāpento dve āpattiyo āpajjati. Kārāpeti, payoge dukkaṭaṃ; kārāpite āpatti pācittiyassa. (6)</p>
<p><a class='sc' id='149'></a><a class='ms' id='p_5V_481'></a>Pamāṇātikkantaṃ nisīdanaṃ kārāpento dve āpattiyo āpajjati. Kārāpeti, payoge dukkaṭaṃ; kārāpite āpatti pācittiyassa. (7)</p>
<p><a class='sc' id='150'></a><a class='ms' id='p_5V_482'></a>Pamāṇātikkantaṃ kaṇḍuppaṭicchādiṃ kārāpento dve āpattiyo āpajjati. Kārāpeti, payoge dukkaṭaṃ; kārāpite āpatti pācittiyassa. (8)</p>
<p><a class='sc' id='151'></a><a class='ms' id='p_5V_483'></a>Pamāṇātikkantaṃ vassikasāṭikaṃ kārāpento dve āpattiyo āpajjati. Kārāpeti, payoge dukkaṭaṃ; kārāpite āpatti pācittiyassa. (9)</p>
<p><a class='sc' id='152'></a><a class='ms' id='p_5V_484'></a>Sugatacīvarappamāṇaṃ cīvaraṃ kārāpento kati āpattiyo āpajjati? Sugatacīvarappamāṇaṃ cīvaraṃ kārāpento dve āpattiyo āpajjati. Kārāpeti, payoge dukkaṭaṃ; kārāpite āpatti pācittiyassa—sugatacīvarappamāṇaṃ cīvaraṃ kārāpento imā dve āpattiyo āpajjati. (10)</p>
<p class='endsutta'><a class='sc' id='153'></a><a class='ms' id='p_5V_485'></a>Rājavaggo navamo.<br>
Khuddakā niṭṭhitā.</p>
<h2>6. Pāṭidesanīyakaṇḍa</h2>
<p><a class='sc' id='154'></a><a class='ms' id='p_5V_486'></a><a class='msdiv' id='msdiv174'></a>Aññātikāya bhikkhuniyā antaragharaṃ paviṭṭhāya hatthato khādanīyaṃ vā bhojanīyaṃ vā sahatthā paṭiggahetvā bhuñjanto kati āpattiyo āpajjati? Aññātikāya bhikkhuniyā antaragharaṃ paviṭṭhāya hatthato khādanīyaṃ vā bhojanīyaṃ vā sahatthā paṭiggahetvā bhuñjanto dve āpattiyo āpajjati. “Bhuñjissāmī”ti paṭiggaṇhāti, āpatti dukkaṭassa; ajjhohāre ajjhohāre āpatti pāṭidesanīyassa—aññātikāya bhikkhuniyā antaragharaṃ paviṭṭhāya hatthato khādanīyaṃ vā bhojanīyaṃ vā sahatthā paṭiggahetvā bhuñjanto imā dve āpattiyo āpajjati. (1)</p>
<p><a class='sc' id='155'></a><a class='ms' id='p_5V_487'></a>Bhikkhuniyā vosāsantiyā na nivāretvā bhuñjanto dve āpattiyo āpajjati. “Bhuñjissāmī”ti paṭiggaṇhāti, āpatti dukkaṭassa; ajjhohāre ajjhohāre āpatti pāṭidesanīyassa. (2)</p>
<p><a class='sc' id='156'></a><a class='ms' id='p_5V_488'></a>Sekkhasammatesu kulesu khādanīyaṃ vā bhojanīyaṃ vā sahatthā paṭiggahetvā bhuñjanto dve āpattiyo āpajjati. “Bhuñjissāmī”ti paṭiggaṇhāti, āpatti dukkaṭassa; ajjhohāre ajjhohāre āpatti pāṭidesanīyassa. (3)</p>
<p><a class='sc' id='157'></a><a class='pts-vp-pli' id='pts-vp-pli5.44'></a><a class='ms' id='p_5V_489'></a>Āraññakesu senāsanesu pubbe appaṭisaṃviditaṃ khādanīyaṃ vā bhojanīyaṃ vā ajjhārāme sahatthā paṭiggahetvā bhuñjanto kati āpattiyo āpajjati? Āraññakesu senāsanesu pubbe appaṭisaṃviditaṃ khādanīyaṃ vā bhojanīyaṃ vā ajjhārāme sahatthā paṭiggahetvā bhuñjanto dve āpattiyo āpajjati. “Bhuñjissāmī”ti paṭiggaṇhāti, āpatti dukkaṭassa; ajjhohāre ajjhohāre āpatti pāṭidesanīyassa— āraññakesu senāsanesu pubbe appaṭisaṃviditaṃ khādanīyaṃ vā bhojanīyaṃ vā ajjhārāme sahatthā paṭiggahetvā bhuñjanto imā dve āpattiyo āpajjati. (4)</p>
<p class='endsutta'><a class='sc' id='158'></a><a class='ms' id='p_5V_490'></a>Cattāro pāṭidesanīyā niṭṭhitā.</p>
<h2>7. 7 Sekhiyakaṇḍa</h2>
<h3>7.1. Parimaṇḍalavagga</h3>
<p><a class='sc' id='159'></a><a class='ms' id='p_5V_491'></a><a class='msdiv' id='msdiv175'></a>Anādariyaṃ paṭicca purato vā pacchato vā olambento nivāsento kati āpattiyo āpajjati? Anādariyaṃ paṭicca purato vā pacchato vā olambento nivāsento ekaṃ āpattiṃ āpajjati. Dukkaṭaṃ—anādariyaṃ paṭicca purato vā pacchato vā olambento nivāsento imaṃ ekaṃ āpattiṃ āpajjati. (1)</p>
<p><a class='sc' id='160'></a><a class='ms' id='p_5V_492'></a>Anādariyaṃ paṭicca purato vā pacchato vā olambento pārupanto ekaṃ āpattiṃ āpajjati. Dukkaṭaṃ. (2)</p>
<p><a class='sc' id='161'></a><a class='ms' id='p_5V_493'></a>Anādariyaṃ paṭicca kāyaṃ vivaritvā antaraghare gacchanto ekaṃ āpattiṃ āpajjati. Dukkaṭaṃ. (3)</p>
<p><a class='sc' id='162'></a><a class='ms' id='p_5V_494'></a>Anādariyaṃ paṭicca kāyaṃ vivaritvā antaraghare nisīdanto ekaṃ āpattiṃ āpajjati. Dukkaṭaṃ. (4)</p>
<p><a class='sc' id='163'></a><a class='ms' id='p_5V_495'></a>Anādariyaṃ paṭicca hatthaṃ vā pādaṃ vā kīḷāpento antaraghare gacchanto ekaṃ āpattiṃ āpajjati. Dukkaṭaṃ. (5)</p>
<p><a class='sc' id='164'></a><a class='ms' id='p_5V_496'></a>Anādariyaṃ paṭicca hatthaṃ vā pādaṃ vā kīḷāpento antaraghare nisīdanto ekaṃ āpattiṃ āpajjati. Dukkaṭaṃ. (6)</p>
<p><a class='sc' id='165'></a><a class='ms' id='p_5V_497'></a>Anādariyaṃ paṭicca tahaṃ tahaṃ olokento antaraghare gacchanto ekaṃ āpattiṃ āpajjati. Dukkaṭaṃ. (7)</p>
<p><a class='sc' id='166'></a><a class='ms' id='p_5V_498'></a>Anādariyaṃ paṭicca tahaṃ tahaṃ olokento antaraghare nisīdanto ekaṃ āpattiṃ āpajjati. Dukkaṭaṃ. (8)</p>
<p><a class='sc' id='167'></a><a class='ms' id='p_5V_499'></a>Anādariyaṃ paṭicca ukkhittakāya antaraghare gacchanto ekaṃ āpattiṃ āpajjati. Dukkaṭaṃ. (9)</p>
<p><a class='sc' id='168'></a><a class='ms' id='p_5V_500'></a>Anādariyaṃ paṭicca ukkhittakāya antaraghare nisīdanto ekaṃ āpattiṃ āpajjati. Dukkaṭaṃ. (10)</p>
<p class='endsutta'><a class='sc' id='169'></a><a class='ms' id='p_5V_501'></a>Parimaṇḍalavaggo paṭhamo.</p>
<h3>7.2. Ujjagghikavagga</h3>
<p><a class='sc' id='170'></a><a class='ms' id='p_5V_502'></a><a class='msdiv' id='msdiv176'></a>Anādariyaṃ paṭicca ujjagghikāya antaraghare gacchanto ekaṃ āpattiṃ āpajjati. Dukkaṭaṃ. (1)</p>
<p><a class='sc' id='171'></a><a class='ms' id='p_5V_503'></a>Anādariyaṃ paṭicca ujjagghikāya antaraghare nisīdanto ekaṃ āpattiṃ āpajjati. Dukkaṭaṃ. (2)</p>
<p><a class='sc' id='172'></a><a class='ms' id='p_5V_504'></a>Anādariyaṃ paṭicca uccāsaddaṃ mahāsaddaṃ karonto antaraghare gacchanto ekaṃ āpattiṃ āpajjati. Dukkaṭaṃ. (3)</p>
<p><a class='sc' id='173'></a><a class='ms' id='p_5V_505'></a>Anādariyaṃ paṭicca uccāsaddaṃ mahāsaddaṃ karonto antaraghare nisīdanto ekaṃ āpattiṃ āpajjati. Dukkaṭaṃ. (4)</p>
<p><a class='sc' id='174'></a><a class='ms' id='p_5V_506'></a>Anādariyaṃ paṭicca kāyappacālakaṃ antaraghare gacchanto ekaṃ āpattiṃ āpajjati. Dukkaṭaṃ. (5)</p>
<p><a class='sc' id='175'></a><a class='ms' id='p_5V_507'></a>Anādariyaṃ paṭicca kāyappacālakaṃ antaraghare nisīdanto ekaṃ āpattiṃ āpajjati. Dukkaṭaṃ. (6)</p>
<p><a class='sc' id='176'></a><a class='ms' id='p_5V_508'></a>Anādariyaṃ paṭicca bāhuppacālakaṃ antaraghare gacchanto ekaṃ āpattiṃ āpajjati. Dukkaṭaṃ. (7)</p>
<p><a class='sc' id='177'></a><a class='ms' id='p_5V_509'></a>Anādariyaṃ paṭicca bāhuppacālakaṃ antaraghare nisīdanto ekaṃ āpattiṃ āpajjati. Dukkaṭaṃ. (8)</p>
<p><a class='sc' id='178'></a><a class='ms' id='p_5V_510'></a>Anādariyaṃ paṭicca sīsappacālakaṃ antaraghare gacchanto ekaṃ āpattiṃ āpajjati. Dukkaṭaṃ. (9)</p>
<p><a class='sc' id='179'></a><a class='ms' id='p_5V_511'></a>Anādariyaṃ paṭicca sīsappacālakaṃ antaraghare nisīdanto ekaṃ āpattiṃ āpajjati. Dukkaṭaṃ. (10)</p>
<p class='endsutta'><a class='sc' id='180'></a><a class='ms' id='p_5V_512'></a>Ujjagghikavaggo dutiyo.</p>
<h3>7.3. Khambhakatavagga</h3>
<p><a class='sc' id='181'></a><a class='ms' id='p_5V_513'></a><a class='msdiv' id='msdiv177'></a>Anādariyaṃ paṭicca khambhakato antaraghare gacchanto ekaṃ āpattiṃ āpajjati. Dukkaṭaṃ. (1)</p>
<p><a class='sc' id='182'></a><a class='ms' id='p_5V_514'></a>Anādariyaṃ paṭicca khambhakato antaraghare nisīdanto ekaṃ āpattiṃ āpajjati. Dukkaṭaṃ. (2)</p>
<p><a class='sc' id='183'></a><a class='ms' id='p_5V_515'></a>Anādariyaṃ paṭicca oguṇṭhito antaraghare gacchanto ekaṃ āpattiṃ āpajjati. Dukkaṭaṃ. (3)</p>
<p><a class='sc' id='184'></a><a class='ms' id='p_5V_516'></a>Anādariyaṃ paṭicca oguṇṭhito antaraghare nisīdanto ekaṃ āpattiṃ āpajjati. Dukkaṭaṃ. (4)</p>
<p><a class='sc' id='185'></a><a class='ms' id='p_5V_517'></a>Anādariyaṃ paṭicca ukkuṭikāya antaraghare gacchanto ekaṃ āpattiṃ āpajjati. Dukkaṭaṃ. (5)</p>
<p><a class='sc' id='186'></a><a class='ms' id='p_5V_518'></a>Anādariyaṃ paṭicca pallatthikāya antaraghare nisīdanto ekaṃ āpattiṃ āpajjati. Dukkaṭaṃ. (6)</p>
<p><a class='sc' id='187'></a><a class='ms' id='p_5V_519'></a>Anādariyaṃ paṭicca asakkaccaṃ piṇḍapātaṃ paṭiggaṇhanto ekaṃ āpattiṃ āpajjati. Dukkaṭaṃ. (7)</p>
<p><a class='sc' id='188'></a><a class='pts-vp-pli' id='pts-vp-pli5.45'></a><a class='ms' id='p_5V_520'></a>Anādariyaṃ paṭicca tahaṃ tahaṃ olokento piṇḍapātaṃ paṭiggaṇhanto ekaṃ āpattiṃ āpajjati. Dukkaṭaṃ. (8)</p>
<p><a class='sc' id='189'></a><a class='ms' id='p_5V_521'></a>Anādariyaṃ paṭicca sūpaññeva bahuṃ paṭiggaṇhanto ekaṃ āpattiṃ āpajjati. Dukkaṭaṃ. (9)</p>
<p><a class='sc' id='190'></a><a class='ms' id='p_5V_522'></a>Anādariyaṃ paṭicca thūpīkataṃ piṇḍapātaṃ paṭiggaṇhanto ekaṃ āpattiṃ āpajjati. Dukkaṭaṃ. (10)</p>
<p class='endsutta'><a class='sc' id='191'></a><a class='ms' id='p_5V_523'></a>Khambhakatavaggo tatiyo.</p>
<h3>7.4. Piṇḍapātavagga</h3>
<p><a class='sc' id='192'></a><a class='ms' id='p_5V_524'></a><a class='msdiv' id='msdiv178'></a>Anādariyaṃ paṭicca asakkaccaṃ piṇḍapātaṃ bhuñjanto ekaṃ āpattiṃ āpajjati. Dukkaṭaṃ. (1)</p>
<p><a class='sc' id='193'></a><a class='ms' id='p_5V_525'></a>Anādariyaṃ paṭicca tahaṃ tahaṃ olokento piṇḍapātaṃ bhuñjanto ekaṃ āpattiṃ āpajjati. Dukkaṭaṃ. (2)</p>
<p><a class='sc' id='194'></a><a class='ms' id='p_5V_526'></a>Anādariyaṃ paṭicca tahaṃ tahaṃ omasitvā piṇḍapātaṃ bhuñjanto ekaṃ āpattiṃ āpajjati. Dukkaṭaṃ. (3)</p>
<p><a class='sc' id='195'></a><a class='ms' id='p_5V_527'></a>Anādariyaṃ paṭicca sūpaññeva bahuṃ bhuñjanto ekaṃ āpattiṃ āpajjati. Dukkaṭaṃ. (4)</p>
<p><a class='sc' id='196'></a><a class='ms' id='p_5V_528'></a>Anādariyaṃ paṭicca thūpakato omadditvā piṇḍapātaṃ bhuñjanto ekaṃ āpattiṃ āpajjati. Dukkaṭaṃ. (5)</p>
<p><a class='sc' id='197'></a><a class='ms' id='p_5V_529'></a>Anādariyaṃ paṭicca sūpaṃ vā byañjanaṃ vā odanena paṭicchādento ekaṃ āpattiṃ āpajjati. Dukkaṭaṃ. (6)</p>
<p><a class='sc' id='198'></a><a class='ms' id='p_5V_530'></a>Anādariyaṃ paṭicca sūpaṃ vā odanaṃ vā agilāno attano atthāya viññāpetvā bhuñjanto ekaṃ āpattiṃ āpajjati. Dukkaṭaṃ. (7)</p>
<p><a class='sc' id='199'></a><a class='ms' id='p_5V_531'></a>Anādariyaṃ paṭicca ujjhānasaññī paresaṃ pattaṃ olokento ekaṃ āpattiṃ āpajjati. Dukkaṭaṃ. (8)</p>
<p><a class='sc' id='200'></a><a class='ms' id='p_5V_532'></a>Anādariyaṃ paṭicca mahantaṃ kabaḷaṃ karonto ekaṃ āpattiṃ āpajjati. Dukkaṭaṃ. (9)</p>
<p><a class='sc' id='201'></a><a class='ms' id='p_5V_533'></a>Anādariyaṃ paṭicca dīghaṃ ālopaṃ karonto ekaṃ āpattiṃ āpajjati. Dukkaṭaṃ. (10)</p>
<p class='endsutta'><a class='sc' id='202'></a><a class='ms' id='p_5V_534'></a>Piṇḍapātavaggo catuttho.</p>
<h3>7.5. Kabaḷavagga</h3>
<p><a class='sc' id='203'></a><a class='ms' id='p_5V_535'></a><a class='msdiv' id='msdiv179'></a>Anādariyaṃ paṭicca anāhaṭe kabaḷe mukhadvāraṃ vivaranto ekaṃ āpattiṃ āpajjati. Dukkaṭaṃ. (1)</p>
<p><a class='sc' id='204'></a><a class='ms' id='p_5V_536'></a>Anādariyaṃ paṭicca bhuñjamāno sabbaṃ hatthaṃ mukhe pakkhipanto ekaṃ āpattiṃ āpajjati. Dukkaṭaṃ. (2)</p>
<p><a class='sc' id='205'></a><a class='ms' id='p_5V_537'></a>Anādariyaṃ paṭicca sakabaḷena mukhena byāharanto ekaṃ āpattiṃ āpajjati. Dukkaṭaṃ. (3)</p>
<p><a class='sc' id='206'></a><a class='ms' id='p_5V_538'></a>Anādariyaṃ paṭicca piṇḍukkhepakaṃ bhuñjanto ekaṃ āpattiṃ āpajjati. Dukkaṭaṃ. (4)</p>
<p><a class='sc' id='207'></a><a class='ms' id='p_5V_539'></a>Anādariyaṃ paṭicca kabaḷāvacchedakaṃ bhuñjanto ekaṃ āpattiṃ āpajjati. Dukkaṭaṃ. (5)</p>
<p><a class='sc' id='208'></a><a class='ms' id='p_5V_540'></a>Anādariyaṃ paṭicca avagaṇḍakārakaṃ bhuñjanto ekaṃ āpattiṃ āpajjati. Dukkaṭaṃ. (6)</p>
<p><a class='sc' id='209'></a><a class='ms' id='p_5V_541'></a>Anādariyaṃ paṭicca hatthaniddhunakaṃ bhuñjanto ekaṃ āpattiṃ āpajjati. Dukkaṭaṃ. (7)</p>
<p><a class='sc' id='210'></a><a class='ms' id='p_5V_542'></a>Anādariyaṃ paṭicca sitthāvakārakaṃ bhuñjanto ekaṃ āpattiṃ āpajjati. Dukkaṭaṃ. (8)</p>
<p><a class='sc' id='211'></a><a class='ms' id='p_5V_543'></a>Anādariyaṃ paṭicca jivhānicchārakaṃ bhuñjanto ekaṃ āpattiṃ āpajjati. Dukkaṭaṃ. (9)</p>
<p><a class='sc' id='212'></a><a class='ms' id='p_5V_544'></a>Anādariyaṃ paṭicca capucapukārakaṃ bhuñjanto ekaṃ āpattiṃ āpajjati. Dukkaṭaṃ. (10)</p>
<p class='endsutta'><a class='sc' id='213'></a><a class='ms' id='p_5V_545'></a>Kabaḷavaggo pañcamo.</p>
<h3>7.6. Surusuruvagga</h3>
<p><a class='sc' id='214'></a><a class='ms' id='p_5V_546'></a><a class='msdiv' id='msdiv180'></a>Anādariyaṃ paṭicca surusurukārakaṃ bhuñjanto ekaṃ āpattiṃ āpajjati. Dukkaṭaṃ. (1)</p>
<p><a class='sc' id='215'></a><a class='ms' id='p_5V_547'></a>Anādariyaṃ paṭicca hatthanillehakaṃ bhuñjanto ekaṃ āpattiṃ āpajjati. Dukkaṭaṃ. (2)</p>
<p><a class='sc' id='216'></a><a class='ms' id='p_5V_548'></a>Anādariyaṃ paṭicca pattanillehakaṃ bhuñjanto ekaṃ āpattiṃ āpajjati. Dukkaṭaṃ. (3)</p>
<p><a class='sc' id='217'></a><a class='ms' id='p_5V_549'></a>Anādariyaṃ paṭicca oṭṭhanillehakaṃ bhuñjanto ekaṃ āpattiṃ āpajjati. Dukkaṭaṃ. (4)</p>
<p><a class='sc' id='218'></a><a class='ms' id='p_5V_550'></a>Anādariyaṃ paṭicca sāmisena hatthena pānīyathālakaṃ paṭiggaṇhanto ekaṃ āpattiṃ āpajjati. Dukkaṭaṃ. (5)</p>
<p><a class='sc' id='219'></a><a class='pts-vp-pli' id='pts-vp-pli5.46'></a><a class='ms' id='p_5V_551'></a>Anādariyaṃ paṭicca sasitthakaṃ pattadhovanaṃ antaraghare chaḍḍento ekaṃ āpattiṃ āpajjati. Dukkaṭaṃ. (6)</p>
<p><a class='sc' id='220'></a><a class='ms' id='p_5V_552'></a>Anādariyaṃ paṭicca chattapāṇissa dhammaṃ desento ekaṃ āpattiṃ āpajjati. Dukkaṭaṃ. (7)</p>
<p><a class='sc' id='221'></a><a class='ms' id='p_5V_553'></a>Anādariyaṃ paṭicca daṇḍapāṇissa dhammaṃ desento ekaṃ āpattiṃ āpajjati. Dukkaṭaṃ. (8)</p>
<p><a class='sc' id='222'></a><a class='ms' id='p_5V_554'></a>Anādariyaṃ paṭicca satthapāṇissa dhammaṃ desento ekaṃ āpattiṃ āpajjati. Dukkaṭaṃ. (9)</p>
<p><a class='sc' id='223'></a><a class='ms' id='p_5V_555'></a>Anādariyaṃ paṭicca āvudhapāṇissa dhammaṃ desento ekaṃ āpattiṃ āpajjati. Dukkaṭaṃ. (10)</p>
<p class='endsutta'><a class='sc' id='224'></a><a class='ms' id='p_5V_556'></a>Surusuruvaggo chaṭṭho.</p>
<h3>7.7. Pādukavagga</h3>
<p><a class='sc' id='225'></a><a class='ms' id='p_5V_557'></a><a class='msdiv' id='msdiv181'></a>Anādariyaṃ paṭicca pādukāruḷhassa dhammaṃ desento ekaṃ āpattiṃ āpajjati. Dukkaṭaṃ. (1)</p>
<p><a class='sc' id='226'></a><a class='ms' id='p_5V_558'></a>Anādariyaṃ paṭicca upāhanāruḷhassa dhammaṃ desento ekaṃ āpattiṃ āpajjati. Dukkaṭaṃ. (2)</p>
<p><a class='sc' id='227'></a><a class='ms' id='p_5V_559'></a>Anādariyaṃ paṭicca yānagatassa dhammaṃ desento ekaṃ āpattiṃ āpajjati. Dukkaṭaṃ. (3)</p>
<p><a class='sc' id='228'></a><a class='ms' id='p_5V_560'></a>Anādariyaṃ paṭicca sayanagatassa dhammaṃ desento ekaṃ āpattiṃ āpajjati. Dukkaṭaṃ. (4)</p>
<p><a class='sc' id='229'></a><a class='ms' id='p_5V_561'></a>Anādariyaṃ paṭicca pallatthikāya nisinnassa dhammaṃ desento ekaṃ āpattiṃ āpajjati. Dukkaṭaṃ. (5)</p>
<p><a class='sc' id='230'></a><a class='ms' id='p_5V_562'></a>Anādariyaṃ paṭicca veṭhitasīsassa dhammaṃ desento ekaṃ āpattiṃ āpajjati. Dukkaṭaṃ. (6)</p>
<p><a class='sc' id='231'></a><a class='ms' id='p_5V_563'></a>Anādariyaṃ paṭicca oguṇṭhitasīsassa dhammaṃ desento ekaṃ āpattiṃ āpajjati. Dukkaṭaṃ. (7)</p>
<p><a class='sc' id='232'></a><a class='ms' id='p_5V_564'></a>Anādariyaṃ paṭicca chamāyaṃ nisīditvā āsane nisinnassa dhammaṃ desento ekaṃ āpattiṃ āpajjati. Dukkaṭaṃ. (8)</p>
<p><a class='sc' id='233'></a><a class='ms' id='p_5V_565'></a>Anādariyaṃ paṭicca nīce āsane nisīditvā ucce āsane nisinnassa dhammaṃ desento ekaṃ āpattiṃ āpajjati. Dukkaṭaṃ. (9)</p>
<p><a class='sc' id='234'></a><a class='ms' id='p_5V_566'></a>Anādariyaṃ paṭicca ṭhito nisinnassa dhammaṃ desento ekaṃ āpattiṃ āpajjati. Dukkaṭaṃ. (10)</p>
<p><a class='sc' id='235'></a><a class='ms' id='p_5V_567'></a>Anādariyaṃ paṭicca pacchato gacchanto purato gacchantassa dhammaṃ desento ekaṃ āpattiṃ āpajjati. Dukkaṭaṃ. (11)</p>
<p><a class='sc' id='236'></a><a class='ms' id='p_5V_568'></a>Anādariyaṃ paṭicca uppathena gacchanto pathena gacchantassa dhammaṃ desento ekaṃ āpattiṃ āpajjati. Dukkaṭaṃ. (12)</p>
<p><a class='sc' id='237'></a><a class='ms' id='p_5V_569'></a>Anādariyaṃ paṭicca ṭhito uccāraṃ vā passāvaṃ vā karonto ekaṃ āpattiṃ āpajjati. Dukkaṭaṃ. (13)</p>
<p><a class='sc' id='238'></a><a class='ms' id='p_5V_570'></a>Anādariyaṃ paṭicca harite uccāraṃ vā passāvaṃ vā kheḷaṃ vā karonto ekaṃ āpattiṃ āpajjati. Dukkaṭaṃ. (14)</p>
<p><a class='sc' id='239'></a><a class='ms' id='p_5V_571'></a>Anādariyaṃ paṭicca udake uccāraṃ vā passāvaṃ vā kheḷaṃ vā karonto kati āpattiyo āpajjati? Anādariyaṃ paṭicca udake uccāraṃ vā passāvaṃ vā kheḷaṃ vā karonto ekaṃ āpattiṃ āpajjati. Dukkaṭaṃ—anādariyaṃ paṭicca udake uccāraṃ vā passāvaṃ vā kheḷaṃ vā karonto imaṃ ekaṃ āpattiṃ āpajjati. (15)</p>
<p class='endsutta'><a class='sc' id='240'></a><a class='ms' id='p_5V_572'></a>Pādukavaggo sattamo.<br>
Sekhiyā niṭṭhitā.<br>
Katāpattivāro niṭṭhito dutiyo.</p>
<footer>
<p>Pali text from the Mahāsaṅgīti Tipiṭaka Buddhavasse 2500: World Tipiṭaka Edition in Roman Script. Edited and published by The M.L. Maniratana Bunnag Dhamma Society Fund, <span class='publication-date'>2005</span>. Based on the digital edition of the Chaṭṭha Saṅgāyana published by the Vipassana Research Institute, with corrections and proofreading by the Dhamma Society.</p>
<p>Prepared for SuttaCentral by <span class='editor'>Blake Walshe</span> and <span class='editor'>Bhikkhu Sujato</span>.</p>
</footer>
</article>
</body>
</html>
